Úvod
Vážené študentky, študenti,
dostáva sa vám do rúk vysokoškolský učebný text ku kurzu Vedecká komunikácia a
manažment výskumných projektov, ktorý slúži ako podkladový a výučbový materiál.
Jeho cieľom je pomôcť vám rozvinúť kompetencie dôležité pre vedeckú prácu, akými
sú vedecká integrita, kritická práca s literárnymi zdrojmi, manažment výskumných
projektov a vedecká komunikácia.
Text je rozdelený do štyroch častí. Prvá časť je zameraná na prípravu výskumného
projektu, kde je dôležité poznať základné etické princípy uplatňované vo výskumnom
projekte, ale tiež byť schopný kriticky posudzovať literárne zdroje a spracovať ich. V
druhej časti prinášame informácie o príprave výskumných projektov a ich
manažmente, vrátane ich financovania, od prípravy a plánovania, cez inicializáciu až
po realizáciu, riadenie, logistiku, monitoring, vyhodnotenie a jeho ukončenie. Tretia
časť venuje pozornosť príprave, spracovaniu a prezentovaniu vedeckých výsledkov v
podobe vedeckého článku, prezentácie, posteru, či tlačovej správy, pokrývajúc tak
nielen odborné, ale aj laické publikum. Záverečná štvrtá časť prináša informácie o
komunikácii s vedeckým časopisom, od procesu zasielania, revidovania článku, až po
jeho publikovanie, či proces hodnotenia vedeckej práce editormi vedeckých časopisov
v procese skríningu a rovesníckeho posudzovania.
Prednášky k jednotlivým častiam sú verejne dostupné prostredníctvom odkazu:
https://www.youtube.com/playlist?list=PLULtZO95jmNaUTqGKooM64HbqSdvqIX5q.
Želáme vám všetkým, aby bol tento kurz príjemne a užitočne stráveným časom a
naplnil svoj účel.
71. Stručný sprievodca kurzom
Cieľom tejto časti je stručne predstaviť kurz Vedeckej komunikácie a manažmentu
výskumných projektov pre doktorandov, ktorý sme pripravili spolu s našimi
kolegyňami a kolegami z Lekárskej fakulty UPJŠ v Košiciach. Tento kurz nadväzuje
na kurz Metodológie a štatistiky pre doktorandov a jeho cieľom je rozvinúť
kompetencie dôležité pre vedeckú prácu, akými sú vedecká integrita, kritická práca s
literárnymi zdrojmi, manažment výskumných projektov a vedecká komunikácia.
Pozostáva zo 4 blokov, ktoré si postupne popíšeme.
Prvý blok je zameraný na prípravu výskumného projektu, kde je dôležité
poznať základné etické princípy uplatňované vo výskumnom projekte, ale tiež byť
schopný kriticky posudzovať literárne zdroje a spracovať ich. Etické štandardy sa
vyvíjali na základe istých historických udalostí a súčasné opatrenia sa opierajú o
deklarácie, ktoré sa oplatí poznať, ak chcete rozumieť prečo a ako postupovať pri
plánovaní výskumu. Veríme, že vám táto časť pomôže pochopiť princípy eticky
korektného vedeckého výskumu a uvedomiť si formy a možnosti prevencie
vedeckého pochybenia. V druhej časti tohto bloku sa oboznámite s relevantnými
zdrojmi literatúry a spôsobmi jej vyhľadávania v rôznych literárnych databázach s
cieľom naučiť vás systematicky vyhľadávať informácie, kriticky ich hodnotiť a
efektívne spracovať. Predstavené vám tiež budú atribúty vedeckých časopisov a typy
článkov. Prvý blok uzatvára problémové učenie. Cieľom prvého problémového učenia
bude precvičiť si vyhľadávanie literatúry, naučiť sa robiť zápis z vyhľadávania a
vyskúšať si tvorbu rešerše článkov.
V úvodnej časti druhého bloku vám predstavíme rôzne grantové schémy a
spôsob akým funguje ich príprava a realizácia. Popíšeme tiež životný cyklus projektu
od prípravy a plánovania, inicializáciu
až po realizáciu, riadenie, monitoring,
vyhodnotenie a jeho ukončenie. Druhá časť je venovaná manažmentu výskumného
projektu a to najmä strategickému, personálnemu, časovému, finančnému
manažmentu a manažmentu rizík vo výskumnom projekte. V tretej časti sa dostaneme
k príprave, teda písaniu výskumného návrhu. Pokračovať budeme dvoma
prednáškami týkajúcimi sa logistiky zberu údajov a manažmentu zberu, spracovania
a uskladnenia vzoriek biologického materiálu. Nadviažeme na predchádzajúce časti,
8ako aj na poznatky z kurzu Metodológie a štatistiky a povieme si niečo o tom, ako
realizovať zber údajov v teréne, ako regrutovať a udržať respondentov vo vzorke, či
ako realizovať zber údajov online. Cieľom druhého problémového učenia bude
precvičiť si čo ste sa naučili pri vypracovaní výskumného protokolu.
Tretí blok bude venovaný spracovaniu a prezentovaniu vedeckých výsledkov.
Prvá časť je venovaná etickým aspektom súvisiacim so spracovaním a prezentáciou
vedeckých výsledkov. Preberieme etické narábanie s údajmi respondentov, kritéria
autorstva, problém reprodukovateľnosti výskumných zistení, problém financovania
výskumu a konfliktu záujmov a možné nevhodné praktiky a dôsledky porušenia
etiky. Pokračovať budeme druhou časťou venovanou vedeckým výstupom pre
odbornú verejnosť a pre laickú verejnosť. Podrobne prejdeme štruktúru vedeckej
práce a pridáme tipy a rady ako písať článok, ale aj ako pripraviť vedeckú prednášku
a poster pre odbornú verejnosť. Cieľom poslednej časti tohto bloku je naučiť vás
spracovať a prezentovať vedecké zistenia laickej verejnosti vo forme infografiky, či
tlačovej správy. Cieľom tretieho problémového učenia bude precvičiť si prezentovanie
vedeckých výsledkov odbornej a laickej verejnosti.
Posledný štvrtý blok je venovaný komunikácii s vedeckým časopisom a je
rozdelený na dve časti. Prvá časť je venovaná procesu zasielania, revidovania článku,
až po jeho publikovanie a je teda perspektívou autora vedeckej práce. Druhá časť je
venovaná posudzovaniu vedeckej práce editormi v procese skríningu a rovesníckeho
posudzovania. Cieľom štvrtého problémového učenia bude precvičiť si objektívne
posudzovanie vedeckej práce z pohľadu editora vedeckého časopisu. Konkrétny
obsah jednotlivých tém nájdete prehľadne zhrnutý v Tabuľke 1.
V texte nižšie nájdete krátku rekapituláciu tém problémového učenia za
jednotlivé bloky:
-PU1 Vyhľadávanie literatúry, rešerš
-PU2 Výskumný protokol
-PU3 Vedecký výstup
-PU4 Recenzia
9Tabuľka 1 Témy a obsah kurzu Vedecká komunikácia a manažment výskumných
projektov
Téma:
1. Sprievodca kurzom
2. Etika vo výskume -
príprava a realizácia
výskumného projektu
3. Vyhľadávanie
literatúry a atribúty
vedeckých časopisov
4. Výskumný projekt
a grantové schémy
5. Manažment
výskumného projektu
6. Výskumný návrh,
výskumný protokol
7. Logistika zberu
údajov
Obsah
►Oboznámenie s kurzom, s odkazmi na sprievodnú
dokumentáciu
►História a súčasné normy a štandardy (Helsinská
deklarácia, etická komisia)
►Špecifické kontexty (etika výskumu u ľudí a na
zvieratách)
►Ochrana osobných údajov (informovaný súhlas,
GDPR)
►Dopad výskumu na výskumnú vzorku (senzitívne
témy, zraniteľné skupiny)
►Nevhodné praktiky a ich riešenie
►Zdroje literatúry, literárne databázy
►Vyhľadávanie literatúry (Scopus, WoS)
►Systematické vyhľadávanie a jeho záznam
►Rešerš
►Atribúty vedeckého časopisu (zameranie, typy
článkov, kategórie, IF, RIF, altmetric)
►Projekt, výskumný projekt
►Životný cyklus projektu (Plánovanie/ Zahájenie/
Implementácia/ Ukončenie a vyhodnotenie)
►Grantové agentúry a grantové schémy
►Cyklus grantových schém v EÚ a na Slovensku
►Strategický manažment výskumného projektu (Perthov
diagram)
►Personálny manažment výskumného projektu
►Časový manažment výskumného projektu (Ganntov
diagram)
►Finančný manažment výskumného projektu
►Manažment rizík výskumného projektu
►Výskumný návrh
►Príprava, písanie, podanie a hodnotenie výskumného
návrhu
►Výskumný protokol
►Príprava, podanie výskumného protokolu
►Práca s protokolom, rozpočtom, časovým
harmonogramom, personálnou a materiálnou kapacitou
►Metodika zberu údajov, validita údajov
►Etika výskumu v rámci logistiky zberu dát
►Odber biologických vzoriek, bezpečnosť práce
►Zber údajov online
►Regrutovanie a udržanie respondentov
108. Etika vo výskume -
spracovanie a
prezentácia vedeckých
výsledkov
9. Štruktúra vedeckej
práce
10. Ako písať vedecký
článok
11. Prezentácia
vedeckých výsledkov
odbornej verejnosti
12. Prezentácia
vedeckých výsledkov
laickej verejnosti
13. Proces
publikovania
14. Recenzia vedeckej
práce
►Etické narábanie s údajmi respondentov (ochrana
osobných údajov, uskladnenie a zdieľanie dát)
►Autorstvo
►Reprodukovateľnosť výskumných zistení a súvis s
etikou
►Financovanie a konflikt záujmov
►Nevhodné praktiky a dôsledky porušenia etiky
►Titulná strana
►Abstrakt
►Úvod a ciele práce,
►Metódy
►Výsledky, tabuľky a grafy
►Diskusia a zhrnutie
►Zoznam literatúry
►Kontrolné zoznamy
► Tipy a rady ako písať vedecký článok
►Prednáška
►Poster
►Infografika
►Tlačová správa
►Výber časopisu
►Inštrukcie pre autora
►Príprava súborov, sprievodnej dokumentácie
►Aplikácie pre zasielanie článkov, doplňujúce otázky
►Proces publikovania
►Revízia článku (List of changes, interaktívne review)
►História a súčasné výzvy recenzovania
►Očakávania editorov
►Pre-screen
►Recenzia (originalita, validita, prezentácia)
112. Etika vo výskume – príprava a realizácia výskumného projektu
Táto kapitola je zameraná na etické aspekty prípravy a realizácie výskumného
projektu. Jej zámerom je prehĺbiť si povedomie o otázkach etiky vo výskume, a to
najmä vo fáze jeho plánovania a uskutočňovania. O etických aspektoch spracovania
dát a prezentovania výsledkov budeme hovoriť neskôr. Cieľom je pochopiť a osvojiť
si princípy dobrého vedeckého výskumu, vedieť rozpoznať nevhodné praktiky a
potom im úspešne predchádzať vo svojej vlastnej výskumnej činnosti, s dôrazom na
vybudovanie silnej vedeckej integrity.
Konkrétne sa teda budeme venovať niekoľkým témam. Stručne si vysvetlíme
čo predchádzalo vzniku etických noriem vo výskume a povieme si o súčasných
štandardoch. Budeme hovoriť o špecifických kontextoch, teda o etike výskumu u ľudí
a výskumu na zvieratách. Taktiež o potenciálnom dopade výskumu na výskumnú
vzorku a skúmanú populáciu – teda o senzitívnom výskume. Na záver si zhrnieme
konkrétne opatrenia, ktoré je potrebné zabezpečiť vo fáze plánovania a realizácie
výskumu, o informovanom súhlase a taktiež o nevhodných praktikách, ktoré sú
porušením etiky.
2.1 Stručná história vzniku etických štandardov
Začneme tým ako sa vyvinul súčasný pohľad na etické aspekty výskumu a aké
udalosti k tomu prispeli. Nie je to tak dávno, čo ľudstvo začalo skúmať ľudí
vedeckými metódami a vznikla potreba zodpovedať vznikajúce etické otázky a túto
činnosť regulovať. Dôležitú rolu v rozvoji štandardov a etického kódexu zohrala
Eugenika, ktorá je spájaná s nacizmom a holokaustom. Eugenika začala využívať
demografické merania populácie, ktoré ale boli zneužité na ovládanie, manipulovanie
a vyhladzovanie ľudí. Cieľom bolo „vylepšiť“ ľudí a populácie. Klasifikácia rás a tried
zohrala rolu v patologizácii ochorení, homosexuality, kriminality, chudoby a etnicity.
Ďalším míľnikom bol vznik Bioetiky, zhruba okolo roku 1970, ktorá vznikla ako
reakcia na neetický výskum na ľuďoch, imigrantoch a väzňoch. Známy je výskum
syfilisu (tzv. Tuskegee Syphilis Study), kde respondentov zámerne nakazili a neliečili,
a to vrátane žien a detí. V dôsledku tohto výskumu 128 ľudí ochoreniu podľahlo.
12Takýchto príkladov je v histórii viac. Len v priebehu niekoľkých posledných
desaťročí sa začali riešiť napríklad otázky etickosti transplantácie a s ňou spojeného
výskumu. Ďalšou, predtým eticky spornou záležitosťou, bolo oplodnenie in-vitro.
Dnes už je in-vitro oplodnenie akceptovanou metódou reprodukcie, avšak v oboch
prípadoch bolo potrebné viesť diskusiu o etických otázkach a dospieť ku konsenzu. V
roku 1990 sme začali mapovať genóm a sekvencie DNA. S príchodom nových
technológií sa začali objavovať ďalšie a ďalšie etické otázky a pravdepodobne tomu
tak bude naďalej. Odborná spoločnosť bude neustále vystavovaná novým etickým
dilemám a ich riešeniu a rovnako ako aj výskum, ktorý je neoddeliteľnou súčasťou
akéhokoľvek pokroku. Toľko teda stručne k niektorým udalostiam, ktoré formovali
vývin etických štandardov ako ich poznáme dnes a načrtnutiu výziev, ktorým svet
vedy bude naďalej čeliť.
2.2 Etické normy a štandardy pre výskum
V priebehu posledných desaťročí boli na národnej aj na medzinárodnej úrovni
vytvorené rôzne dohody, deklarácie a štandardy pojednávajúce o princípoch etického
výskumu u ľudí. Jednou z kľúčových deklarácií, ku ktorej sa zaviazali mnohé štáty a
je považovaná za základný dokument v tejto oblasti, je Helsinská deklarácia z roku
1964, ktorú pripravila Svetová lekárska asociácia. Čiastočne vychádzala aj z
Norimberského kódexu (1947), čo je súbor zásad medicínskej etiky pre experimenty
na ľuďoch. Ten vznikol ako dôsledok súdu s vojnovými zločincami, tzv. Norimberský
proces, po skončení druhej svetovej vojny. Tieto pochybenia, ktorých sa nacisti
dopustili,
súviseli
práve
s
praktikami
Eugeniky,
ktoré
sú
spomenuté
v predchádzajúcom texte. Tento kódex sa považuje za jeden z najdôležitejších
dokumentov v histórii etiky klinického výskumu a priniesol podstatný podnet
zavedenia informovaného súhlasu účastníka výskumu.
Napríklad reakciou na Tuskegee Syfilis study vznikol v roku 1978 v USA tzv.
Belmont report. Základnými princípmi boli úcta a rešpekt k ľuďom, ich blaho a
spravodlivé zaobchádzanie. Dnes je tento dokument základom pre úpravu štandardov
výskumu na ľudských subjektoch v USA. Spomenúť možno i Singapore statement on
research intergrity, spísaný na druhej svetovej konferencii o integrite vo výskume v
13Singapure v roku 2010, ktorý definuje 4 princípy a 14 zodpovedností pre rôzne vedné
disciplíny. Na úrovni Európskej únie máme Európsky kódex etiky a integrity
výskumu (2018). Aj rôzne iné organizácie po celom svete, ako napr. akadémie vied,
univerzity a podobne, si vytvorili a formulovali svoje pravidlá týkajúce sa etiky. Tie
však spravidla majú spoločný základ, ktorým je Helsinská deklarácia.
Helsinská deklarácie definuje etické princípy v 37 článkoch. V tejto časti si
stručne predstavíme jej základné princípy, avšak čitateľom odporúčame preštudovať
si jej celé znenie. Ide len o niekoľkostranový dokument, s ktorým sa oplatí oboznámiť.
Základnými princípmi Helsinskej deklarácie1 teda sú:
•rešpekt osôb
•právo na sebaurčenie a právo robiť informované rozhodnutia týkajúce sa
účasti vo výskume na začiatku aj počas neho
•blaho respondenta má prednosť pred záujmami vedy
•etické hľadisko má prednosť pred inými zákonmi a predpismi
•osobitná pozornosť je venovaná zraniteľným osobám
Helsinská deklarácia definuje aj tzv. operačné princípy. Ide o nasledovné:
výskum založený na dôkladných znalostiach vedeckého pozadia
výskum založený na dôkladnom posúdení rizík a prínosov
výskum založený na primeranej pravdepodobnosti prínosu pre študovanú
populáciu

výskum by mal byť vykonávaný vhodne vyškolenými výskumníkmi, ktorí
používajú
schválené
protokoly,
podliehajú
nezávislému
etickému
preskúmaniu a dohľadu riadne zvolaného výboru

protokol by sa mal zaoberať etickými otázkami a jeho súčasťou má byť
vyhlásenie
informácie týkajúce sa štúdie by mali byť verejne dostupné
v publikáciách je uvedený prípadný konflikt záujmov
Zdroj: https://www.wma.net/policies-post/wma-declaration-of-helsinki-ethicalprinciples-
for-medical-research-involving-human-subjects/
1
14
intervencie by sa mali vždy porovnávať s najlepšími overenými intervenciami,
ale za určitých okolností sa môže použiť skupina liečená placebom alebo
kontrolná skupina

záujmy subjektu po ukončení štúdie by mali byť súčasťou celkového etického
posúdenia vrátane zabezpečenia jeho prístupu k najlepšie osvedčenej
starostlivosti
Akých etických štandardov by sme sa teda mali držať? Takým všeobecným
rámcom je už spomínaná Helsinská deklarácia. Ak však robíme výskum napríklad v
určitom štáte a v určitej organizácii, potrebujeme naplniť aj tieto lokálne etické
štandardy. Napríklad môže ísť o etický kódex univerzity, alebo kódex nejakej
zdravotníckej organizácie, či inej organizácie, ktorá pracuje s určitou populáciou
respondentov, ktorí nás zaujímajú. Od nich budeme potrebovať súhlas ich etickej
komisie2. Ak sa výskum týka špecifickej oblasti (napríklad výskum bolesti)
potrebujeme poznať špecifické štandardy upravujúce výskum bolesti u ľudí alebo na
zvieratách.
Etické kódexy a kódexy vedeckej integrity sa vzťahujú k profesionálnej,
inštitucionálnej a verejnej zodpovednosti, ktorá sa týka tvorby výskumu, plánovania,
definovania výskumného problému, hypotéz, metodológie, publikovania výsledkov
vrátane spolupráce medzi výskumníkmi. Dôležitým dokumentom, ktorý je prijatý na
úrovni Európskej únie (EÚ) je Európsky kódex etiky a integrity výskumu 3, ktorý je
rámcovým dokumentom pre seba-reguláciu vo všetkých vedeckých disciplínach a pre
všetky výskumné pracoviská. Je preložený aj do slovenčiny a má 22 strán, odporúčame
si ho pozrieť.
Špecifickým rámcom v našom kontexte je Etická komisia Lekárskej fakulty UPJŠ. Štatút
Etickej
komisie
Lekárskej
fakulty
UPJŠ
nájdete
na
tomto
odkaze:
https://www.upjs.sk/lekarska-fakulta/fakulta/organy-fakulty/statut-etickej-komisie/
3
Európsky kódex etiky a integrity výskumu nájdete na tomto odkaze:
https://www.allea.org/wp-content/uploads/2018/11/ALLEA-European-Code-of-
Conduct-for-Research-Integrity-2018-Slovak_dig.pdf
2
152.3 Etická komisia
Skôr ako sa dostaneme ďalej, je nevyhnutné venovať pozornosť etickej komisii, ktorá
zohráva v etike výskumu dôležitú úlohu. Etická komisia je orgán, ktorý zabezpečuje,
aby boli lekárske experimentovanie a výskum s ľuďmi vykonávané etickým
spôsobom, v súlade s národným a medzinárodným právom.
Každý výskumný protokol (teda podrobný popis výskumu, jeho zámerov,
hypotéz a metód) musí byť schválený príslušnou etickou komisiou. Ako už bolo
spomenuté, môže ísť o etickú komisiu univerzity, poskytovateľa zdravotnej
starostlivosti, s ktorou chceme spolupracovať alebo etickú komisiu samosprávneho
kraja. Je to komisia zložená z rôznych odborníkov a odborníčok, môžu to byť
výskumníci, zdravotníci, právnici a podobne. Jej funkciou je zhodnotiť, či sú dodržané
podmienky výskumu tak, aby boli chránení jeho účastníci, zhodnotiť potenciál pre
nečakané fyzické alebo psychické efekty, ktoré sa počas výskumu objavia, rozhodnúť,
či je potrebné výskum pravidelne kontrolovať, a taktiež, či sa vo výskume prihliada
na všetky etické otázky a tieto sú adekvátne ošetrené.
Konkrétne Etická komisia Lekárskej fakulty UPJŠ vychádza z etických
princípov vo viacerých oblastiach, nakoľko sa tu realizuje výskum, ktorý sa ich dotýka,
teda biomedicínsky výskum a fyziologické štúdie s účasťou ľudí a tiež fyziologický
výskum na zvieratách. Ďalej môže byť v našom kontexte pre nás relevantná Etická
komisia Univerzitnej nemocnice Louisa Pasteura v Košiciach, ktorá sa venuje
posudzovaniu biomedicínskeho výskumu v rámci randomizovaných klinických štúdií
plánovaných v Univerzitnej nemocnici Louisa Pasteura v Košiciach. Etická komisia
KSK, teda Košického samosprávneho kraja má zase na starosti posudzovanie etickej
prijateľnosti projektov biomedicínskeho výskumu realizovaných v Košickom
samosprávnom kraji a etické otázky vznikajúce pri poskytovaní ambulantnej
starostlivosti v Košickom samosprávnom kraji.
2.4 Špecifické kontexty – výskum u ľudí a výskum na zvieratách
Prešli sme teda stručne históriu a etické štandardy a teraz sa posunieme smerom ku
špecifikám výskumu u ľudí a na zvieratách v kontexte etiky. Pokiaľ ide o výskum
u ľudí, netreba zabúdať, že zdravie, bezpečie a dôstojnosť ľudí je prioritou. Ako
16výskumníci nesieme zodpovednosť za účastníkov výskumu aj v prípade, že podpísali
informovaný súhlas. Vo výskume je teda potrebné zvážiť a zabezpečiť rôzne aspekty:

Je potrebné zabezpečiť, aby účastníci boli informovaní o cieli, metódach a
rizikách štúdie pred tým, než poskytnú svoj súhlas.

Je potrebné zabezpečiť, aby informovaný súhlas obsahoval, že účastník
rozumel povahe a účelu výskumu.

Výskumník musí umožniť účastníkovi pýtať sa otázky a zabezpečiť, že súhlas
dal dobrovoľne.

Výskumník musí zabezpečiť dobrovoľnosť, teda že sa respondent nebude
obávať, že napríklad stratí nejaké benefity, alebo sa zhorší starostlivosť o neho
v prípade jeho odmietnutia.

Účastníkom musí byť umožnené vystúpiť zo štúdie v ktoromkoľvek jej štádiu,
a to bez rizika sankcií.

Benefity výskumu musia prevyšovať riziká a respondent musí byť so všetkými
oboznámený vopred. Pokiaľ sa jedná o výskum bolesti, stimul nesmie prekročiť
úroveň, ktorá je u človeka tolerovateľná. Tieto hodnoty musia byť presne
definované. Za každých okolností musí byť poskytnutá metóda úľavy od
bolesti – o tom musia byť účastníci taktiež vopred informovaní.

Výskumník potrebuje získať podpísaný informovaný súhlas, kde sú uvedené
všetky náležitosti a respondent dostáva kópiu ak je v papierovej podobe.

Zvláštna pozornosť je venovaná participantom, ktorí nie sú spôsobilí dať
súhlas, napríklad deti, starší ľudia, ludia mentálne handikepovaní, veľmi chorí
pacienti a podobne. Tieto osoby do výskumu väčšinou ani nezahŕňame, jedine
v prípade že skúmame práve túto skupinu. V takom prípade nutne
potrebujeme súhlas ich opatrovníkov.
Aj výskum na zvieratách, resp. etika výskumu na zvieratách má svoje špecifiká.
Výskum na zvieratách sa rozmohol približne od roku 1860. Jednak k tomu prispela
Darwinova práca O pôvode druhov (1859), kde obhajuje podobnosť človeka s inými
živočíšnymi druhmi a jednak dostupnosť anestetík, ktoré riešili problém bolesti. Vývoj
17biomedicínskych disciplín ako farmakológia, toxikológia a imunológia tento trend ešte
zvýraznili v priebehu 20 storočia.
Dnes sa ročne využíva vo výskume až 100 miliónov stavovcov pre rôzne účely:
farmakologický výskum, testovanie vakcín, výskum rakoviny. Ide najmä o myši
a potkany, pričom 50% laboratórnych zvierat zažíva mierny diskomfort (odbery krvi),
30% stredný (zotavovanie sa po anestéze) a 20% výrazný (napr. testy toxicity).
Vo výskume na zvieratách sa uplnatňuje tzv. princíp troch R z anglického 3Rs:
Replacement (nahradenie), Reduction (redukcia) and Refinement (zdokonalenie)
(Russell a Burch 1959). Nahradením sa myslí náhrada žijúcich zvierat, napríklad
použitím buniek alebo tkanív, počítačové modelovanie a podobne. Ak toto nie je
možné, pristupuje sa k ďalším dvom princípom, ktoré odkazujú k zohľadneniu
špecifických potrieb pokusných zvierat, optimalizovanie ich životných podmienok,
zníženie nepohodlia, poskytovanie primeranej anestézie a analgézie a tiež zváženie
bodu kedy zviera usmrtiť, aby sa predišlo zbytočnému utrpeniu. O zvieratá sa má
starať vyškolený pracovník. Kritika výskumu na zvieratách sa zaoberá napríklad tým,
či má človek právo využívať zvieratá na výskum alebo tým, či sú zistenia z výskumu
na zvieratách spoľahlivé a prenesiteľné na ľudí. Rôzne organizácie na ochranu zvierat
prispeli k vypracovaniu štandardov vedeckého výskumu na zvieratách. Na úrovni
Európske únie boli vydané v roku 1986.
2.5 Senzitívny výskum
V tejto časti sa na chvíľku pristavíme pri tzv. senzitívnom výskume a v krátkosti
vysvetlíme možný dopad výskumu na výskumnú vzorku alebo populáciu, ktorú
skúmame. Senzitívny výskum môžeme definovať tak, že sa venuje citlivým alebo
kontroverzným témam. Skúmanými respondentmi sú zraniteľní ľudia, alebo skupiny
ľudí (napríklad ľudia, ktorí prežili traumu, vojnu, sú v nejakej existenčne náročnej
situácii alebo patria k znevýhodneným skupinám obyvateľstva). Takýto výskum môže
mať reálny alebo predpokladaný dopad na jednotlivcov v danej štúdii alebo pre
populáciu ľudí, ktorá je touto výskumnou vzorkou reprezentovaná. Takýto výskum
má samozrejme aj mnohé benefity. Ak je zrealizovaný eticky môže prispieť k vývoju
18na dôkazoch založených intervencií, k búraniu tabu v spoločnosti, k posilneniu ľudí a
komunít a k zlepšeniu ich kvality života.
Senzitívny výskum sa môže týkať rozmanitých tém a populácií. Pokiaľ ide o
témy, sú to intímne, diskreditujúce alebo potenciálne inkriminujúce témy. Tu môžeme
uvažovať aj o rôznych ďalších témach, ktoré potenciálne môžu spôsobiť alebo zosilniť
psychické zranenie respondentov. Čo je a nie je senzitívne samozrejme závisí aj na
kultúrnych normách danej spoločnosti, napríklad náboženských normách.
Čo sa týka citlivých populácií, to sú ľudia, ktorí sú špeciálne zraniteľní voči
poškodeniu alebo neprimeranému vplyvu v prostredí skúmania. Napríklad
zraniteľnosť utečencov je zvyšovaná ich stresom z presídlenia, odlúčením od rodiny,
vystavením násiliu alebo mučeniu, neistotou v budúcnosti a predchádzajúcimi alebo
pretrvávajúcimi traumami. Títo ľudia tiež môžu mať obmedzenú gramotnosť alebo
môže byť prítomná jazyková bariéra, ktorá ovplyvňuje komunikáciu a porozumenie
tomu, na čo je výskum zameraný alebo ako budú použité dáta.
Je dôležité sa tiež zamyslieť nad reálnymi alebo vnímanými dôsledkami, ktoré
by mohli mať vplyv na ľudí, ktorých chceme študovať. V prvom rade môže byť
rozhovor na citlivé témy ako sú znásilnenie, smrť alebo násilie stresujúci alebo
traumatizujúci. Ľudia sa tiež môžu obávať právnych následkov, keď zverejnia
informácie o sebe (napr. o užívaní drog, o neobvyklých sexuálnych praktikách alebo
odchýlkach). Môžu sa obávať negatívnych dôsledkov ak odmietnu spolupracovať,
napr. v situácii ak sú výskumníci v konfliktných oblastiach sprevádzaní ozbrojenými
strážami alebo môže ísť o strach z možnej straty výhod, napríklad sociálnej alebo
finančnej pomoci, na ktorú sú v aktuálnej situácii odkázaní. Ďalším dôsledkom môže
byť stigmatizácia alebo marginalizácia určitých skupín (napr. migrantov, etnických
skupín, ľudí s problémami duševného zdravia, ľudí s nízkym príjmom a podobne).
Znamená to, že výskum môže v týchto populáciách posilniť určitý druh stigmy. Preto
je potrebné opatrne používať jazyk, v ktorom podávame správy o svojich zisteniach.
Musíme zabezpečiť anonymitu, dôvernosť a dobrovoľnú účasť, aby sme znížili alebo
zabránili týmto skutočným alebo vnímaným následkom.
192.6 Etika plánovania výskumu
V tejto časti budeme hovoriť o etike plánovania a realizácie výskumu a o
informovanom súhlase. Výskum prináša mnohé komplexné etické výzvy, a to počas
prípravy, počas realizácie a tiež po nej. Keď plánujeme výskum, mali by sme sa opierať
o najnovšie poznatky, ktoré zohľadníme pri tvorbe výskumného problému a hypotéz.
Musia byť založené na vedeckých dôkazoch a nie na pseudovedeckých praktikách. To
isté platí aj pre výber metód a nástrojov merania.
Potrebujeme pripraviť protokol teda podrobný popis daného výskumu
(vzorky, metód a postupov) a získať súhlas príslušných etických komisií. Pilotné
testovanie nám môže napomôcť zistiť medzery alebo problémy, ktoré je potrebné
vyriešiť pred zhromažďovaním údajov. Financovanie výskumu je kľúčové, pretože je
málo pravdepodobné vyprodukovať kvalitný výskum bez financií. K štandardom
patrí transparentne uviesť, kto výskum financuje alebo spolufinancuje. Čo sa týka
konfliktu záujmov, o tom hovoríme ak dôjde k stretu verejných a súkromných
záujmov (napríklad ekonomický záujem farmaceutickej firmy, ktorá financuje výskum
lieku). K štandardom etického výskumu patrí prehlásiť, že nedochádza ku konfliktu
záujmov, resp. ak dochádza, stransparentniť tento konflikt a vysvetliť ho. O konflikte
záujmov budeme ešte podrobne hovoriť v inej časti tejto publikácie.
Sú tu aj ďalšie aspekty, ktoré je vhodné počas prípravy výskumu brať na zreteľ.
Dôležité je budovanie dôvery a transparentnosti s participantmi a lídrami komunít,
ktoré môže pomôcť preklenúť kultúrne rozdiely a vytvoriť priestor pre vyjadrenie ich
obáv a myšlienok. Netreba zabúdať aj na mocenskú rovnováhu. Zabezpečenie
rovnováhy moci medzi výskumným pracovníkom a účastníkom je tiež veľmi dôležité.
Tá sa o niečo viac zohľadňuje v kvalitatívnom výskume, kedy sa jedná o intenzívny a
osobný kontakt medzi výskumníkmi a respondentami. Každopádne, mocenskej
nerovnováhe sa nedá úplne vyhnúť, napríklad keď ako dospelí skúmame deti, alebo
ako výskumníci v lekárskom výskume skúmame pacientov. Práve preto by sme mali
mať na pamäti, že tento aspekt je dôležité zohľadňovať. Nemenej podstatný je
i tréning. Tréning pre výskumníkov alebo asistentov môže napomôcť predchádzaniu
chybám a v zjednotení postupov. Niekedy je potrebné špeciálne zaškoliť napríklad
výskumných asistentov, ktorí budú zbierať dáta, aby aj oni boli vnímaví a
20zohľadňovali určité kultúrne normy špecifické pre danú komunitu.
Alebo ak
používame nejaké metódy vyšetrovania, merania, kde je napríklad potrebné aby
pacient odhalil nejakú časť tela, tak je potrebné, aby sa dbalo na súkromie a dôstojnosť
pacienta. V neposlednom rade je potrebné spomenúť i mentoring a supervíziu
doktorandov. Čo sa týka supervízie študentov, mala by byť vykonávaná precízne,
nakoľko môže dochádzať k chybám v dôsledku neskúsenosti študenta. Zodpovednosť
za postup a výstupy je spoločná.
2.7 Etika realizácie výskumu
V tejto časti sa zameriame na etické aspekty realizácie výskumu. V rámci realizácie
výskumu a zberu dát je dôležité zabezpečenie informovaného súhlasu, zabezpečenie
anonymity, súkromia a dôvernosti a etické narábanie s dátami.
Pokiaľ ide o informovaný súhlas, ten musí spĺňať podmienky tzv. General Data
Protection Regulation (GDPR), teda Všeobecnej úpravy ochrany osobných údajov, ktoré
bolo na úrovni EÚ uzákonené v máji 2018. Cieľom GDPR je posilniť a zjednotiť
postupy ochrany údajov pre všetky osoby s bydliskom v EÚ zvýšením
transparentnosti a zodpovednosti pri používaní osobných údajov. GDPR sa sa tiež
zameriava na uľahčenie a harmonizáciu lepšieho zdieľania a spracovania údajov vo
všetkých členských štátoch. Zabezpečenie informovaného súhlasu je kľúčové, bez toho
nemožno postupovať ďalej. Respondentom je nevyhnutné dostatočne vysvetliť
zámery štúdie, jej ciele, ktoré dáta budú zbierané, a to menovite, napríklad vek,
pohlavie, vzdelanie, klinické dáta, a podobne. Dôležité je tiež ozrejmiť ako budú
získané dáta použité, a teda, že budú zužitkované len pre tento výskum a nebudú
poskytnuté tretím stranám na iné účely. Informovaný súhlas tiež musí obsahovať
klauzulu o tom, že respondent môže kedykoľvek bez uvedenia dôvodu a bez hrozby
sankcií štúdiu opustiť. Je potrebné zabezpečiť, aby respondent nepociťoval nijaký
nátlak, manipuláciu ani nepociťoval strach alebo obavy z potenciálnych dôsledkov, ak
sa štúdie nezúčastní. Informovaný súhlas by mal tiež obsahovať informáciu o tom, že
respondent udeľuje súhlas dobrovoľne, že bol oboznámený so všetkými detailami, a
že si je vedomý, že kedykoľvek môže zo štúdie vystúpiť. Mal by tiež osahovať dátum,
meno respondenta a jeho podpis a znenie zákona o ochrane osobných údajov.
21Zabezpečenie anonymity, súkromia, dôvernosti môže byť v niektorých
podmienkach problematické, napríklad v utečeneckých táboroch. V našich
podmienkach je však vo väčšine prípadov možné túto podmienku splniť. Potrebujeme
teda zabezpečiť, aby mal respondent pokojné, nerušené miesto, kde môže zodpovedať
naše otázky, kde nie je prítomný nikto, kto by mohol odpovede na naše otázky
ovplyvniť, eliminovať stres, alebo nedostatok súkromia. Predsa len sa pýtame na
osobné veci a respondentom musíme vytvoriť podmienky, aby ich s nami mohli
zdieľať.
Čo sa týka narábania s dátami, výskumní pracovníci majú zabezpečiť
primeranú správu, spracovanie a usporiadania všetkých dát a výskumného materiálu,
ako aj ich bezpečné uskladnenie. Majú tiež poskytnúť transparentný prístup k
využívaniu dát. Viac detailov k uskladeniu a zdieľaniu dát bude v inej časti tejto
publikácie. Pri realizácii výskumu sa snažíme minimalizovať jazykovú bariéru
(môžeme napríklad pozvať tlmočníka). Musíme tiež používať jednoduchý jazyk,
ktorému ľudia správne rozumejú. Snažíme sa minimalizovať psychické utrpenie,
takže v prípade potreby by mal byť k dispozícii poradca, ktorý by účastníkom
pomohol. No a posledná a nemenej dôležitá vec je, že výskumník väčšinou nepracuje
sám, ale má kolegov, nadriadených, podriadených a taktiež tohto aspektu sa týkajú
etické štandardy transparetnosti, zodpovednosti, otvorenosti a spolupráce.
2.8 Nevhodné praktiky
V závere tejto časti sa pozrieme na tzv. nevhodné praktiky. Za nevhodné praktiky sa
zvyčajne pokladá fabrikácia, falšovanie alebo plagiátorstvo pri navrhovaní,
vykonávaní alebo posudzovaní výskumu alebo pri podávaní správ o výsledkoch
výskumu. O týchto formách si povieme podrobnejšie v ďalšej časti tejto publikácie. V
súvislosti s prípravnou fázou výskumu a zberom dát sú za vážne porušenie etického
kódexu považované nasledovné pochybenia:

výskumník nemá informovaný súhlas, alebo bol podpísaný za pochybných
okolností
výskumník nezískal súhlas etickej komisie a napriek tomu robí výskum
výskumník porušuje základné princípy etiky ako je rešpekt, dôstojnosť a pod.
22výskumník porušuje etiku spolupráce medzi kolegami a v rámci inštitúcie
výskumník nezabezpečí bezpečné uskladnenie dát
respondent je identifikovateľný
dôjde k úniku dát
Vždy je v záujme spoločnosti a akademickej obce, aby sa porušovanie etiky
riešilo dôsledne a transparentne. Napríklad niektoré univerzity majú na to špeciálny
orgán a poradcu, na ktorého je možné sa diskrétne obrátiť a poradiť sa, resp. začať
riešiť situáciu. Etická komisia Lekárksej fakulty UPJŠ poskytuje poradenstvo a
konzultačnú činnosť pre učiteľov, výskumných pracovníkov a študentov. Sporné
situácie je vhodné najprv konzultovať s nadriadeným pracovníkom pracoviska,
prípadne na príslušnej etickej komisii za dodržania ochrany súkromia dotknutých
osôb. Následne by malo dôjsť k náprave stavu. Za porušenie etiky sa pokladá aj zjavne
neodôvodnené obviňovanie iných osôb z porušovania zásad etického správania.
V závere je nevyhnutné pripomenúť, že výskumník je súčasťou veľkej
výskumnej siete kolegov, donorov, inštitúcií, časopisov a odborných organizácií.
Vedecká integrita by sa mala preto rozvíjať a uplatňovať v rozmanitých oblastiach.
Študenti by mali mať predmety zamerané na etiku vo výskume, mentori a lídri by mali
ísť svojim príkladom, mali by byť vytvárané dôsledné štandardy pre etický výskum a
malo by byť dohliadané na ich dodržiavanie zo strany všetkých zúčastených v tejto
sieti. Mali by sme sa teda snažiť o budovanie takej kultúry v inštitúciách a takej klímy,
kde si ľudia etiku cenia a snažia sa sami etické princípy napĺňať. Spoločne tak môžeme
vytvárať výskum a poznanie, ktoré je založené na etike.
233. Vyhľadávanie literatúry a literárny prehľad
V tejto časti sa budeme venovať vyhľadávaniu vedeckej literatúry a tvorbe literárneho
prehľadu. Vyhľadávanie relevantnej literatúry je dôležitou súčasťou vedeckej práce
od prvotného oboznamovania sa s témou a tým, čo už je v rámci témy známe a
preskúmané, cez hľadanie a identifikovanie medzier v poznaní, až po porovnávanie
zistení z vlastného výskumu so zisteniami iných výskumov. Táto kapitola je rozdelená
na niekoľko častí. V prvej – teoretickej časti sa oboznámime s témou a povieme si viac
o tom, kde všade je možné hľadať literatúru. Priblížime si ako pracovať s literárnymi
databázami a systematicky vyhľadávať vedecké články na tému, ktorá nás zaujíma.
Naučíme sa urobiť literárny prehľad a rešerš článkov, povieme si na čo sa pri tom
sústrediť a ako si efektívne zaznamenávať a ukladať dôležité informácie z
preštudovanej literatúry. Jedným z najlepších zdrojov aktuálnych informácií sú
vedecké články publikované vo vedeckých časopisoch, preto sa na ne zameriame a
priblížime si ich atribúty. Tieto zručnosti si osvojíte v druhej časti pri absolvovaní
problémového učenia. Čakajú nás teda dva hlavné okruhy tém. Tým prvým bude
vyhľadávanie literatúry a literárny prehľad. Následne si predstavíme základné
atribúty vedeckých časopisov.
3.1 Vyhľadávanie a zdroje literatúry
Prečo sú vyhľadávanie literatúry a literárne prehľady dôležité? Vyhľadávanie
literatúry a jej preštudovanie nám pomáha prepojiť výskumnú otázku s aktuálnym
stavom poznania. Dáva nám odpovede na otázky o tom, čo už vieme, čo je sporné, čo
ešte nevieme, o čom sa v danej téme vedú polemiky, či ktorým smerom sa v skúmaní
oplatí vydať. Ak sa tým smerom vydáme, práve súčasná literatúra nám poskytne
kontext pre náš vlastný výskum a mala by nám pomôcť obhájiť jeho význam. V
neposlednom rade bude pre nás dôležité porovnať naše zistenia so zisteniami z iných
štúdií.
Keďže dopracovať sa k výberu relevantnej literatúry pre konkrétnu tému môže
byť pracné a zorientovať sa v množstve informácií, ktoré sú k dispozícii zas náročné,
odporúčame si jednotlivé kroky vyhľadávania zaznamenávať a z relevantnej literatúry
si vytvoriť literárny prehľad. Z najrelevantnejších publikácií je vhodné spraviť si
24rešerš. To, čo si v rámci rešeršov článkov zaznačíme a zosumarizujeme, nám neskôr
uľahčí prácu. Umožní nám to rýchlo sa vrátiť a zorientovať v informáciách, ktoré
budeme opakovane využívať pri našej vedeckej práci, pri písaní vedeckých článkov či
záverečnej práce.
3.2 Literárne databázy
Zdrojov literatúry je mnoho. K dispozícii je Univerzitná knižnica. Často využívanými
sú samozrejme Google, či Google Scholar. Hľadať môžeme tiež priamo na stránkach
vydavateľstiev ako sú Frontiers alebo Springer, prípadne navštíviť internetovú
stránku konkrétneho vedeckého časopisu. No asi najefektívnejším nástrojom na
vyhľadávanie a triedenie literatúry podľa ľubovoľných kritérií sú elektronické
literárne databázy a triediace produkty ako Scopus alebo Web of Science.
Literárne databázy vrátane tých špeciálnych akými sú Scopus či Web of Science
sú databázami s odkazmi na literatúru obsahujúce popisy publikácií. Bibliografické
databázy sú koncipované ako nástroj na vyhľadávanie odbornej literatúry. Zvyčajne
sa špecializujú na konkrétny odbor a snažia sa v rámci nich obsiahnuť najdôležitejšie
časopisy. Zoznamy príslušných časopisov bývajú zverejnené na webovej stránke
databázy.
Literárne databázy väčšinou neobsahujú úplné znenie článkov. Poskytujú však
odkazy na úplné znenie, ak má knižnica predplatné časopisu, v ktorom je článok
uverejnený. Databázy teda obsahujú informácie o publikáciách a niekedy aj full-texty
– teda plné znenie článkov. Záznam o každej publikácii zvyčajne pozostáva zo
základných informácií akými sú meno autora alebo autorov, názov článku, rok a
miesto vydania, vydavateľ, názov časopisu / čísla, stránkovanie. Dôležitou súčasťou
sú aj ďalšie informácie ako napríklad abstrakt či kľúčové slová.
Pred tým, než začneme vyhľadávať literatúru, je vhodné si položiť niekoľko
otázok:
Čo presne hľadám a aké sú kľúčové slová?
Aké zdroje literatúry ma zaujímajú? (články publikujúce vlastné výskumné
zistenia alebo prehľadové štúdie?)

Aký je časový rozsah literatúry zahrnutej do vyhľadávania?
25Ako môžem ohraničiť vyhľadávanie?
Ako identifikovať najrelevantnejšiu literatúru?
Kedy som už nazhromaždil/a dostatok relevantnej literatúry?
K týmto otázkam sa v procese hľadania, zhromažďovania a sumarizovania
literárnych zdrojov budeme vracať. Teraz sa už ale poďme pozrieť na Scopus ako
príklad triediaceho produktu na prehľadávanie databáz.
3.3 Scopus
Základné prostredie elektronických literárnych databáz je veľmi podobné a umožňuje
vyhľadávanie konkrétnych publikácií, autorov či kľúčových slov. Máme možnosť
špecifikovať, čo hľadáme. Na Obrázku 1 nižšie je zobrazené základné vyhľadávacie
rozhranie v prostredí Scopusu.
Obrázok 1 Scopus – základné vyhľadávacie rozhranie
V menu pod šípkou (zvýraznenou v červenom krúžku) je viacero možností
(Obrázok 2). Z týchto možností môžeme špecifikovať čo a kde hľadáme. Či hľadáme
autora, časopis, názov článku alebo hľadáme všetky publikácie, ktoré obsahujú
hľadané výrazy v rámci svojho názvu, abstraktu a kľúčových slov. Máme tiež možnosť
26pridávať riadky kliknutím na znamienko plus a vytvoriť reťazec výrazov alebo
kľúčových slov k téme, ktorá nás zaujíma.
Obrázok 2 Scopus - vyhľadávanie
Povedzme, že nás zaujíma ako u malých detí zápalové procesy vplývajú na
neurovývin a predpokladáme, že to sa ďalej odrazí na psychomotorickom vývine detí.
Keďže neurovývin a psychomotorický vývin sú úzko prepojené a štúdie môžu
pracovať s jedným alebo druhým konceptom, zaujímajú nás oba. Kliknutím na
spomínané znamienko plus si pridáme potrebný počet riadkov. Hľadané výrazy
skúsime zadať takto: „inflammation“ AND „neurodevelopment“ OR „psychomotor
development“. Všetky ďalšie pridané výrazy sa pridávajú automaticky s „AND“ a
vyhľadávané sú v nadpisoch článkov, abstraktoch a kľúčových slovách. Ak teda
zadáme „inflamation“ AND „neurodevelopment“, ponúknú sa nám publikácie, ktoré
v nadpise, abstrakte alebo kľúčových slovách obsahujú oba hľadané výrazy súčasne.
My ale nepotrebujeme, aby napríklad v našom výbere boli iba články, ktoré obsahujú
aj výraz „neurodevelopment“ aj výraz „psychomotor development“, ale aspoň jeden
z nich. Potrebujeme teda AND zmeniť na OR. Kliknutím na malú šipku sa objaví
menu. V ňom prepneme na príkaz „OR“ – teda alebo. Keď máme reťazec hotový,
spustíme vyhľadávanie.
27Obrázok 3 Scopus – upresnenie vyhľadávania
Takto sa dopracujeme ku takmer 600 výsledkom. Možno si, ale už podľa názvov
všimneme, že mnohé výsledky sú z pohľadu odborov, ktoré nás nezaujímajú, alebo že
sa týkajú predčasne narodených detí, či obdobia prenatálneho vývinu, ktoré nás
nezaujímajú, prípadne sú v španielčine, francúzštine a iných jazykoch, ktorým
nerozumieme. Mnohé ponúkané výsledky sú knihy či príspevky z konferencií, ale nás
najviac zaujímajú články popisujúce výsledky najnovších štúdií. Poďme si teda
ukázať, ako výber zúžime, aby sme nemuseli pracne prechádzať a hľadať pre nás
relevantnú literatúru v takom množstve výsledkov. Najprv sa zbavíme literatúry,
ktorá sa venuje predčasne narodeným deťom a prenatálnemu vývinu. Vrátime sa a
upravíme reťazec hľadaných výrazov kliknutím na edit.
28Obrázok 4 Scopus - výsledky
Pridáme ďalšie dva riadky. Zmeníme AND na AND NOT a napíšeme neželané
výrazy „preterm“ a „prenatal“, ktoré sa vyskytujú v článkoch o predčasne narodených
deťoch a prenatálnom vývine, čo v tomto prípade bude znamenať že výsledky, ktoré
by obsahovali tieto výrazy sa odfiltrujú. Opätovne spustíme vyhľadávanie.
Obrázok 5 Scopus – selekcia a filtrovanie výsledkov
29Podarilo sa nám takpovediac „zbaviť“ takmer tretiny publikácií, ktoré nás
nezaujímali. Poďme triediť ďalej. Zameriame sa na lištu vľavo, kde sú pod hlavičkou
refine results ponúknuté ďalšie filtre. Napríklad roky.
Obrázok 6 Scopus – prečistenie výsledkov
Povedzme, že nás zaujímajú len publikácie za posledných 10 rokov. Kliknutím
na view more sa nám odkryjú ďalšie roky, v ktorých vyšli nájdené publikácie, ale nie
všetky roky. Kliknime preto na view all, ktoré sa nám ponúka.
Obrázok 7 Scopus – selekcia výsledkov podľa rokov
30Objaví sa nám vyskakovacie okno. Tu už vidíme podrobne, koľko publikácií, v
ktorom roku bolo na danú tému odpublikovaných a označíme si posledných 10 rokov.
Ak chceme aby sa náš výber zúžil na tieto roky, klikneme na limit to. Ak by sme totiž
klikli na exclude, v našom výbere by naopak ostali publikácie zo všetkých ostatných
rokov. Stále si však veľmi nepomôžeme, čo sa týka počtu publikácií, ktoré ostanú v
našom výbere, pretože táto téma a výskum v nej zažíva „boom“ práve posledných 10
rokov. Môžeme si povedať, že to zúžime len na posledných 5 rokov, alebo skúsime
ďalšie kritériá a budeme triediť ďalej.
Obrázok 8 Scopus – filter podľa rokov
Vrátime sa k našim výsledkom a pozrieme sa, čo nám ešte ponúkajú filtre pod
Refine results. Môžeme zúžiť oblasť zamerania a vynechať v rámci filtra subject area
niektoré oblasti ako napríklad Nursing, ak predpokladáme že takýto uhol pohľadu nie
je pre nás relevantný. Môžeme vybrať typy dokumentov. Zaujímajú nás výsledky
najnovších štúdií publikované ako články, chceme sa pozrieť aj na review, ktorých je
tiež dosť veľa alebo na editoriály, ktoré môžu byť podnetné a nie je ich zas tak veľa.
Pre túto chvíľu chceme ale skutočne len články, ktoré si označíme. Môže a nemusí nás
zaujímať krajina, v ktorej boli štúdie uskutočnené. Môžeme si povedať, že chceme len
Európu, no pri tejto konkrétnej téme sú spojené štáty lídrom a bola by škoda nepozrieť
sa na štúdie napríklad z Harvardu. Pri iných témach, kde môže byť dôležitá napríklad
etnicita si ale môžeme povedať, že etnické rozdiely v zdraví nás skutočne zaujímajú
len v Európe. A nakoniec, ak z cudzích jazykov ovládame na potrebnej úrovni len
angličtinu, zúžime výber na publikácie v tomto jazyku. Filtre potvrdíme kliknutím na
Limit to.
31Obrázok 9 Scopus – ponuka filtrov výsledkov
Podarilo sa nám zúžiť výsledky o viac ako polovicu a vidíme aj reťazec hesiel,
ktorý k tomuto výberu viedol a ktorý si môžeme uložiť, aby sme sa k tomu vedeli
vrátiť a nemuseli sme všetko zadávať odznova.
Obrázok 10 Scopus – filtrované výsledky
V jednotlivých stĺpcoch vidíme názov článku, autorov, rok publikovania, titul
časopisu a číslo, v ktorom článok vyšiel a aj počet citácií. Ponúka sa nám aj viacero
funkcií, ktoré môžeme využiť. Napríklad môžeme vybrané publikácie exportovať do
32citačného softvéru, či pozrieť sa na citačný ohlas vybraných publikácií. Máme tiež
viacero možností podľa čoho nájdené publikácie zoradiť.
Obrázok 11 Scopus – výsledky – ponuka funkcií
Prednastavené radenie je od najnovších publikácií po najstaršie. Môžeme sa ale
pozrieť na to, ktoré publikácie sú napríklad najrelevantnejšie.
33Obrázok 12 Scopus – radenie výsledkov
3.4 Web of Science
Veľmi podobným spôsobom funguje aj vyhľadávanie a triedenie publikácií vo Web of
Science. Aj tu si môžeme zvoliť, či hľadáme tému, autora alebo časopis. Môžeme
pridávať riadky a rozšíriť tak reťazec hľadaných výrazov.
Obrázok 13 Web of Science - vyhľadávanie
34Podobne ako v Scopuse môžeme aj tu konkrétnejšie špecifikovať, čo presne
hľadáme a vytvoriť reťazec hľadaných výrazov alebo kľúčových slov pomocou AND,
OR a NOT. Keď máme výrazy zadané, môžeme spustiť vyhľadávanie.
Obrázok 14 Web of Science – spresnenie vyhľadávania
Opäť rovanko ako v Scopuse, aj tu vidíme názov publikácie, autorov, titul
časopisu a číslo ako aj počet citácií. Môžeme si zvoliť podľa akého kritéria sa nám budú
výsledky zobrazovať v poradí. Či podľa dátumu, relevancie alebo počtu citácií. Vľavo
pod refine results nájdeme už známe filtre: rok publikovania, vedecká oblasť alebo
kategória, typ publikácie a ďalšie. Ako poslednú máme možnosť view all options. Keď
na ňu klikneme zobrazia sa nám ďalšie filtre vrátane jazyka.
35Obrázok 15 Web of Science – upresnenie vyhľadávania
Takto sme dospeli k výberu cca 800 článkov. Ak by sme sa potrebovali vrátiť
k ceste, ktorou sme k tomuto výberu dospeli, tá sa nachádza pod záložkou Search
history. Vyselektované články si môžeme zoradiť podľa relevancie a môžeme začať
posudzovať na základe názvu a abstraktu, ktorý sa nám zobrazí po rozkliknutí, či je
článok pre nás relevantný. Články, ktoré zhodnotíme ako relevantné si označíme a
môžeme si ich exportovať kliknutím na Export. Ponúka sa nám viacero možností v
akom formáte a za akým účelom chceme bibliografické informácie uchovať. Alebo pod
záložkou Marked list môžeme vojsť do menu cez označené položky.
36Obrázok 16 Web of Science – výsledky vyhľadávania
Môžeme napríklad exportovať informácie v tlačovej forme, pričom si zvolíme,
ktoré informácie sú pre nás dôležité, alebo exportujeme informácie do niektorého z
citačných softvérov.
Obrázok 17 Web of Science – export výsledkov
37Toto je report bibliografických informácií v printovej podobe. V prípade, že
budete exportovať bibliografické informácie do niektorého z citačných softvétov ako
refworks alebo endnote, vzniknuté záznamy si pozorne skontrolujte, pretože sa v nich
zvyknú nachádzať chyby a referencie, ktoré dáte vygenerovať ich potom budú
obsahovať tiež.
Obrázok 18 Web of Science – report bibliografických informácií
3.5 Systematické vyhľadávanie
Ukázali sme si ako pracovať s literárnymi databázami. Teraz si povieme viac o
systematickom vyhľadávaní a literárnych prehľadoch. Aby bolo naše vyhľadávanie
skutočne systematické, je potrebné ho zopakovať za použitia viacerých konceptov a
hľadaných výrazov. Skúsiť použiť rôzne synonymá a pokúsiť sa hľadať každý z
konceptov, ktorý nás zaujíma najskôr zvlášť a potom vo vzájomných kombináciách.
Podľa získaných výsledkov je potom potrebné sa zamyslieť, ako môžem výber zúžiť
alebo ako môžem vyhľadávanie upraviť. Dôležité je nespoliehať sa iba na jeden zdroj,
38pretože každá databáza či triediaci produkt nám neponúknu totožný výber literatúry.
Jedným z užitočných vyhľadávačov môže byť aj google scholar, ktorý má priateľské
užívateľské prostredie. Pomôcť nám môže aj vizualizácia. Môžeme vytvoriť tematické
zoskupenia kľúčovej literatúry k danej téme a ilustrovať tak, kde je naša téma
umiestnená vo vzťahu k predchádzajúcemu výskumu.
Pri systematickom vyhľadávaní sa postupne dopracujeme od veľkého
množstva článkov, ktoré identifikujeme v literárnych databázach a iných zdrojoch po
odstránení duplicít k určitému počtu článkov, ktoré podrobíme rýchlemu skríningu
názvov a abstraktov, na základe ktorého väčšinu článkov vylúčime. Zúžený výber
bude potrebné posúdiť z hľadiska vhodnosti podľa vzťahu s našou témou. To, či
konkrétny článok prejde do užšieho výberu záleží aj na tom, aké si stanovíme kritériá.
Zaujímať nás bude najmä dizajn štúdie, metodológia, veľkosť vzorky, premenné,
analýzy a samozrejme aj samotné výsledky. Môžeme sa napríklad rozhodnúť, že
prierezové štúdie, ktoré nemôžu priniesť dôkazy o kauzálnej súvislosti vylúčime.
Týmto procesom sa dopracujeme k literárnemu prehľadu. Literárny prehľad by mal
byť kritickým pohľadom na existujúcu literatúru, ktorá sa vzťahuje na oblasť
výskumu, v ktorej uskutočňujeme svoju štúdiu.
Výsledkom systematického vyhľadávania je teda literárny prehľad alebo
zoznam štúdií, ktoré súvisia s našou témou a ktoré si preštudujeme. Nie je ale možné,
aby sme si všetko pamätali a preto je vhodné si kľúčové informácie zaznamenať ako
rešerš. Nižšie na Obrázku 19 je príklad rešerše článku Voltas a kol. (2017).
39Obrázok 19 Rešerš – Voltas a kol. (2017)
Tou prvou informáciou, ktorú potrebujeme uchovať, je samozrejme zdroj.
Dôležitá je informácia o tom, akú populáciu a na akej vzorke daná štúdia skúmala. V
tomto prípade to bola longitudinálna štúdia, ktorá sledovala deti vo veku 6, 12 a 30
mesiacov. V rámci štúdie boli stanovené kritériá, na základe ktorých boli potenciálny
účastníci vylúčení, ako napríklad príliš nízka pôrodná váha alebo vrodené vady.
Finálna vzorka štúdie obsiahla 51 detí. Zaujímajú nás tiež použité metodiky a
štatistické spracovanie. Je vhodné si zaznamenať aké vzťahy, medzi akými
premennými boli skúmané akými štatistickými metódami. Dôležité je samozrejme
zaznačiť si najdôležitejšie zistenia, ktoré sú pre našu tému dôležité. Napríklad, že
zvýšené hladiny cytokínov predikujú nižšie skóre v psychomotorickom vývine vo
veku 12 mesiacov, viaceré problémy v správaní a prežívaní dieťaťa vo veku 30
mesiacov, ako aj horšie motorické schopnosti. Možeme si nechať priestor aj na iné
dôležité informácie, na ktoré sme pri čítaní článku narazili.
Na Obrázku 20 je príklad rešerše článku na inú tému (Farhat a kol. 2010). K
týmto príkladom sa môžete vrátiť pre inšpiráciu, keď budete pracovať na svojej
vlastnej téme.
40Obrázok 20 Rešerš – Farhat a kol. (2010)
Rešeršom sme uzavreli tému vyhľadávania literatúry a tvorby literárneho
prehľadu. Teraz si bližšie predstavíme ďalšiu hlavnú tému tejto kapitoly a síce,
budeme sa venovať artribútom vedeckých časopisov. Tie sú dôležité nie len pre
posúdenie relevancie literatúry, ale aj pri rozhodovaní sa napríklad o tom, ktorý
časopis je vhodný pre publikovanie vlastných zistení.
3.6 Atribúty vedeckých časopisov
Mnohé informácie o časopise nájdete priamo na stránke časopisu. Pozrime si zopár
príkladov. Zoberme si príklad karentového časopisu International Journal for Equity
in Health. Na domovskej stránke časopisu sa štandardne nachádza informácia o
vydavateľovi – v tomto prípade sa jedná o časopis BMC vydavateľstva Springer. Ďalej
tu nájdeme zameranie časopisu a odkazy na ďalšie relevantné informácie ako je
zloženie edičnej rady či inštrukcie pre autorov v prípade záujmu o publikovanie v
danom časopise. Tak ako väčšina časopisov, má aj tento na zvislej lište vpravo uvedený
tzv. Impact factor. Niektoré časopisy majú takúto lištu vľavo, niektoré na nej uvádzajú
aj databázy, v ktorých sú indexované.
Ďalším príkladom karentovaného časopisu je Social Science and Medicine. Aj
tu nachádzame informáciu o vydavateľovi – v tomto prípade sa jedná o vydavateľstvo
41Elsevier. Ďalej tu nájdeme zameranie časopisu a odkazy na ďalšie relevantné
informácie, ako je zloženie edičnej rady, inštrukcie pre autorov v prípade záujmu o
publikovanie v danom časopise a informáciu o Impact factore.
Najrelevantnejšie publikácie sú publikované v recenzovaných časopisoch,
ideálne tých, ktoré sú evidované v databázach Scopus a Web of Science.
Najrelevantnejšie časopisy sú ale karentované časopisy, ktoré majú pridelený Impact
factor a sú evidované v databáze Journal Citation Reports.
Medzi doležité atribúty vedeckých časopisov patria Impact factor, ktorý sme už
spomenuli, ale aj tzv. Relative Impact factor a Journal ranking. Čo to vlastne je Impact
factor či ranking si povieme v nasledujúcej časti.
Impact
factor
časopisu alebo
Journal
Impact
factor (JIF)
je
jedným
z najvýznamnejších a tiež najstarších koeficientov citačnej analýzy, ktorý vyjadruje
vplyv konkrétnych časopisov na vedeckú komunikáciu, ich prestíž a dôležitosť. Tento
koeficient je zverejňovaný v databáze Journal citation reports. Hodnota koeficientu
vyjadruje, koľko krát v priemere boli v danom roku články uverejnené za
predchádzajúce dva roky v konkrétnom časopise citované v iných časopisoch. Impact
factor za rok 2019 pre konkrétny časopis vypočítame, ak sa pozrieme, koľko citácií mali
v roku 2019 články publikované v rokoch 2017 a 2018 a vydelíme to celkovým počtom
článkov, ktoré v rokoch 2017 a 2018 v danom časopise vyšli.
Veľkosť Impakt factoru v jednotlivých vedných odboroch – kategóriách – sa líši
a závisí to hlavne na veľkosti toho ktorého vedného odboru. Napríklad v kategórii
MEDICINE, GENERAL & INTERNAL sú najlepšími časopismi New England Journal
of Medicine s Impact factorom viac ako 74. Na druhom mieste je Lancet s Impact factorom
tesne nad 60. Pre porovnanie, Bratislavské Lekárske Listy, ktoré sú v tej istej kategórii,
majú Impact factor 1.2. V kategórii PUBLIC, ENVIRONMENTAL & OCCUPATIONAL
HEALTH má ale Lancet Global Health Impact factor tak povediac iba niečo cez 21.
Posudzovať kvalitu časopisu iba na základe Impact factoru by teda mohlo byť
zavádzajúce a je potrebné zohľadniť kategóriu, do ktorej časopis patrí a výšku Impact
factoru najlepšieho časopisu v danej kategórii. Relative Impact Factor to zohľadňuje a pre
konkrétny časopis sa vypočíta ako Impact factor časopisu vydelený hodnotou Impact
factoru najlepšieho časopisu v danej kategórii. To by v prípade Bratislavských
42lekárskych listov znamenalo, že Impact factor 1.2 vydelíme číslom 74.699, čo je presná
hodnota Impact factoru New England Journal of Medicine.
Ďalším ukazovateľom, ktorý nám povie viac o prestíži konkrétneho časopisu v
rámci svojej kategórie je tzv. Journal ranking. Ak zoradíme časopisy vo svojej kategórii
podľa hodnoty Impact factoru zostupne od najlepšieho časopisu po ten najslabší
získame dlhú tabuľku, ktorá má napríklad v kategórii MEDICINE, GENERAL &
INTERNAL cez 160 riadkov. Rozdelíme ich na 4 rovnaké skupiny, dostaneme
takzvané kvartily označované písmenami Q1 až Q4. Najlepšie časopisy sú potom
časopisy prvého kvartilu, ktoré patria do prvej štvrtiny časopisov s najvyššími Impact
factormi vo svojej kategórii.
Ak by sme sa napríklad pozreli na to, ako sa vyvíjal Impact factor časopisu
International Journal of Public Health, tak vidíme, že tak ako to býva, začínal ako
časopis posledného štvrtého kvartilu na poslednom mieste ako stý časopis zo sto. V
priebehu siedmich rokov sa vypracoval až do prvého kvartilu a dva roky patril medzi
štvrtinu najprestížnejších časopisov v kategórii PUBLIC, ENVIRONMENTAL &
OCCUPATIONAL HEALTH. Posledné 4 roky patrí do druhého kvartilu.
Teraz si povieme viac o tom, kde a ako je možné vyhľadať si všetky tie
spomínané atribúty. Musíme sa vrátiť do databáz a pozrieť sa konkrétne do Journal
Citation Reports. Odkaz alebo preklik na Journal Citation Reports nájdeme vo Web of
Science. Do poľa na vyhľadávanie zadáme názov časopisu, o ktorom hľadáme
informácie alebo klikneme na browse by journal a môžeme sa pozrieť na všetky časopisy
vo zvolenej kategórii. Kategóriu zvolíme na ľavej zvislej lište. Napríklad Medicine,
general & internal. Alebo Public environmental & occupational health. Prípadne
môžeme zvoliť aj viac kategórií naraz. Úplne dole na ľavej zvislej lište potom klikneme
na submit.
Objaví sa zoznam časopisov vo zvolenej kategórii Medicine, general & internal,
ktoré si vieme usporiadať vzostupne či zostupne podľa hodnoty Impact factora. Tieto
dáta si vieme exportovať do excelu. Kliknutím na konkrétny časopis sa nám o ňom
zobrazia ďalšie podrobnosti.
Na príklade European Journal of Internal Medicine si ukážeme, čo všetko je
možné sa o časopise dozvedieť. V hornej časti sú údaje o vydavateľstve, krajine, v
43ktorej sa časopis vydáva, skratka používaná pre časopis, či koľko čísel ročne vychádza.
Súčasný Impakt faktor tohto časopisu je 4.329. Keď na stránke zrolujeme o niečo nižšie,
môžeme si pozrieť, ktoré články najviac prispeli k súčasnému impakt faktoru časopisu.
Nájdeme tu aj informáciu o počte článkov alebo citovateľných položiek, ktoré boli v
relevantných rokoch 2017 a 2018 v tomto časopise odpublikované a počet citácií za rok
2019. Tieto čísla sú potrebné na výpočet Impact factoru. Keď na stránke zrolujeme ešte
nižšie, môžeme si pozrieť množstvo ďalších údajov, napríklad Impact factor za 5 rokov
alebo Journal ranking. Kliknutím na rank sa nám zobrazia požadované údaje. V stĺpci
vľavo vidíme rok, ku ktorému údaje prislúchajú. Nasleduje informácia o tom, ktorý v
poradí podľa hodnoty Impact factoru z akého počtu časopisov je zvolený časopis, ktorý
to predstavuje kvartil a percentil. European Journal of Internal Medicine bol v
kategórii Medicine, general & internal v roku 2019 na 26 mieste zo 165 časopisov v
tejto kategórii. Patrí teda medzi štvrtinu najlepších časopisov tejto kategórie čomu
zodpovedá prvý kvartil.
Od Impact factoru sa plynule posunieme k ďalšej súvisiacej téme a povieme si
viac na tému Journal ranking. Okrem hodnotenia kvality a prestíže vedeckého obsahu
založeného na citáciách je vďaka moderným technológiám, online platformám a
sociálnym sieťam čoraz dôležitejšie aj to, koľko online pozornosti sa podarí získať
konkrétnemu vedeckému obsahu. Altmetrics dopĺňa tradičné údaje založené na
citáciách ako už spomínaný Impact faktor alebo Journal ranking. Môžu zahŕňať (ale nie
sú obmedzené na) recenzie, citácie na Wikipédii a v dokumentoch verejných politík,
diskusie o výskumných blogoch, mainstreamové mediálne pokrytie, záložky
referenčných manažérov či zmienky na sociálnych sieťach ako Twitter. Každý článok
dostane hodnotenie, ktoré meria množstvo a kvalitu pozornosti, ktorej sa mu dostalo.
Alternatívne údaje, ktoré pochádzajú z webu, nám môžu povedať veľa o tom, ako
často sa po celom svete diskutujú a používajú vedecké články a ale aj ďalšie vedecké
výstupy, ako sú napríklad datasety. Z tohto dôvodu začleňujú altmetrické údaje do
svojich webových stránok výskumní pracovníci, inštitucionálne úložiská, webové
stránky časopisov a ďalší. Účelom Altmetrics je byť komplementárnym nástrojom
hodnotenia vplyvu vedeckého obsahu, nie nahradiť tradičné na citáciách založené
metriky.
44Zadanie problémového učenia PU1 - Vyhľadávanie literatúry, rešerš
Teraz si predstavíme zadanie prvého problémového učenia. Jeho cieľom bude
precvičiť si vyhľadávanie literatúry, prácu s literárnymi databázami a tvorbu rešerše
článkov.
S využitím databáz dostupných na internete vyhľadajte literatúru na Vami
zvolenú tému. Vašou úlohou bude zaznamenať si zápis zo systematického
vyhľadávania. Popíšte metodiku použitú pri vyhľadávaní literatúry ako aj výsledky
vyhľadávania:
(a)
prehľadané
databázy,
(b)
použité
reťazce
kľúčových
slov, podmienok, (c) počet nájdených odkazov. Nezabudnite na synonymá, použitie
rôznych kombinácií konceptov a podmienok. Popis by mal byť tak presný, aby bolo
možné zopakovať ho a dospieť k identickým výsledkom.
Z nájdenej literatúry si vyberte tri články, stiahnite si ich plné znenie a po ich
naštudovaní spracujte rešerš obsahujúcu informáciu o zdroji, populácii/vzorke,
použitých metodikách a štatistickom spracovaní, najdôležitejších zisteniach, prípadne
ďalšie dôležité informácie získané zo zdroja podľa vzoru, ktorý sme si predstavili v
prednáške.
454. Výskumný projekt a grantové schémy
V tejto kapitole sa budeme venovať výskumným projektom a grantovým schémach.
Uvedená kapitola prináša základné informácie o projekte a špecificky o výskumnom
projekte. Povieme si niečo aj o životnom cykle projektu, v rámci ktorého si priblížime
jeho hlavné fázy od plánovania až po ukončenie a vyhodnotenie. Následne si
predstavíme najznámejšie grantové agentúry a priblížime najčastejšie využívané
grantové schémy a ich cyklus v rámci Slovenska a Európy.
Cieľom tejto časti je teda osvojenie si základnej terminológie v rámci
projektového manažmentu, popísanie životného cyklu projektu, priblíženie jeho
hlavných fáz a identifikovanie jeho dôležitých súčastí a napokon predstavenie
najčastejšie využívaných slovenských a európskych grantových schém a ich cyklu.
Poďme však pekne poporiadku, najskôr si povieme niečo o projekte a
výskumnom projekte.
4.1 Projekt a výskumný projekt
Vo všeobecnosti môžeme povedať, že projekt je súhrn činností zameraných na
dosiahnutie určitého cieľa, a čo je veľmi dôležité, tento cieľ sa dosahuje v rámci daného
rozpočtu a v rámci daného časového rozvrhu. Inými slovami, ide o stanovenú úlohu,
ktorá je časovo a vecne ohraničená a realizovaná interdisciplinárne.
Každý projekt má svoje základné charakteristiky, a síce je jedinečný, časovo
ohraničený, jednoznačne priraditeľný a s obmedzenými zdrojmi. Ak hovoríme o
jedinečnosti projektu, znamená to, že každý projekt sa uskutočňuje v inom prostredí,
s iným tímom, v inom čase, a teda, aj keby sme chceli akýkoľvek už uskutočnený
projekt duplikovať, nový duplikovaný by bol napriek tomu jedinečný, už len tým, že
sa uskutočňuje v inom čase, či iných podmienkach. Časové ohraničenie projektu
znamená, že projekt nie je nekonečný a má presne stanovený svoj začiatok i ukončenie.
Každý projekt je taktiež jednoznačne priraditeľný, a teda, neuskutočňuje sa
anonymne, vždy je jasné, kto je zadávateľom projektu, kto je jeho nositeľom,
uskutočniteľom, a kto je zaň zodpovedný. Nemenej dôležitou charakteristikou je
46obmedzenosť zdrojov, ktorá hovorí o tom, že žiaden projekt nie je bezmedzný. Každý
projekt má svoj rozpočet, v rámci ktorého sa musí uskutočňovať.
Na základe všeobecnej definície projektu môžeme vychádzať aj pri definovaní
výskumného projektu, a teda môžeme povedať, že výskumný projekt je súhrn činností
zameraných na dosiahnutie určitého výskumného cieľa, v rámci daného rozpočtu a
časového rozvrhu. Pričom, výskumným cieľom máme na mysli zodpovedanie určitej
výskumnej otázky. Špecifikom výskumného projektu je to, že by mal byť prínosom
pre konkrétnu oblasť vedeckého bádania.
Otázkou ostáva, prečo by sme sa vôbec mali zapodievať výskumnými
projektmi, prečo by sme ich mali písať a podávať? Prvým dôvodom je to, že každý
výskumný projekt nám umožní získať nové poznatky. Je to taktiež vynikajúca
príležitosť získať nové partnerstvá. Niektoré z týchto, obzvlášť medzinárodných,
partnerstiev bývajú častokrát kľúčové pre náš osobný rozvoj, ako i pre rozvoj nášho
pracoviska. Je to taktiež vynikajúci spôsob ako si možno osvojiť nové spôsoby práce,
naučiť sa nové metódy a postupy. Nuž a v neposlednom rade si dokážeme zabezpečiť
financie pre svoj výskum.
4.2 Životný cyklus projektu
Tak ako každý projekt, tak i každý výskumný projekt má svoj životný cyklus. Je to
súbor vzájomne nadväzujúcich fáz projektu. V rámci tejto prednášky budeme hovoriť
o štyroch základných fázach výskumného projektu, a síce o plánovaní, zahájení,
implementácii a o ukončení a vyhodnotení výskumného projektu. Každá z týchto fáz
má svoje špecifiká a preto si vyžaduje náležitú pozornosť. Začneme plánovaním.
4.2.1 Plánovanie výskumného projektu
Plánovanie je z nášho pohľadu najdôležitejšia projektová fáza. Od toho, ako precízne
a dôkladne je prevedená táto fáza závisí celý úspech projektu. V rámci plánovania
výskumného projektu ide vlastne o plánovanie zdrojov. Máme tým na mysli najmä:

ľudské zdroje – teda, kto sa bude podieľať na jednotlivých projektových
úlohách
47
materiálne zdroje – teda, s čím budeme pracovať, čo budeme potrebovať na
splnenie projektových úloh

finančné zdroje – koľko peňazí budeme potrebovať na splnenie projektových
úloh

časové zdroje – koľko času budeme potrebovať na splnenie jednotlivých
projektových úloh
Pri plánovaní, aby bolo efektívne, je nevyhnutné dodržiavať niekoľko dôležitých
zásad:
jasná formulácia cieľa
reálnosť a účelnosť
systémový prístup
komplexnosť
dekompozícia systému na subsystémy – rozklad na jednotlivé zložky
postupnosť
Cieľ by mal byť jasne formulovaný – nemal by byť príliš široký, ani príliš úzky,
mal by byť realistický a splniteľný.
Plánovanie by malo byť reálne a účelné – a teda by sme sa mali pri plánovaní
zamyslieť, čo všetko budeme reálne potrebovať k splneniu projektového cieľa, nemali
by sme podceňovať žiaden aspekt, ale ani naopak, nemali by sme nafukovať
plánované kroky, aby sa nám ich jednak podarilo splniť, ale aby sa taktiež zbytočne
neplytvalo zdrojmi.
Pri plánovaní by sme mali voliť tzv. systémový prístup – plánovanie by malo
byť komplexné. Nuž a komplexnosť pri plánovaní vieme zabezpečiť tak, že sa síce
budeme pozerať na projekt ako na celok, ale rozložíme ho na jednotlivé zložky –
subsystémy, pri ktorých následne určíme potrebu ľudských, materiálnych, finančných
a časových zdrojov.
Pri plánovaní by sme mali taktiež vychádzať z toho, že projekt je vlastne
postupnosť krokov a naše subsystémy môžu byť napr. jednotlivé kroky, napr.
príprava, zber dát, analýza dát, a podobne. Taktiež nám postupnosť krokov určuje isté
obmedzenia a síce, že napríklad nemôžem analyzovať dáta, kým ich nemám
48zozbierané. Takáto logická postupnosť nám pomôže ujasniť si, čo a kedy potrebujeme
v rámci projektu uskutočniť a čo všetko k tomu budeme potrebovať.
Pri plánovaní by sme mali mať taktiež na zreteli, že jednotlivé plánované kroky
v rámci projektu by mali byť systematické, nie náhodné. A že čím dôkladnejšia
príprava bude, tým viac sa nám podarí eliminovať náhodnosť.
V nasledujúcej časti si priblížime proces plánovania výskumného projektu. Každý
proces plánovania výskumného projektu má niekoľko zložiek. Plánujeme ciele a
stratégiu, vecné zameranie, organizačnú štruktúru spolu s maticou zodpovednosti, zdroje a
náklady a možné riziká. Najjednoduchší spôsob ako začať proces plánovania je pokúsiť
sa odpovedať pri jednotlivých zložkách na nasledujúce otázky.
Pri cieli a stratégii sa pýtame, čo sa má dosiahnuť a prečo. Vecná dekompozícia
nám pomôže naplánovať čo a ako sa má urobiť.
Dekompozícia organizačnej štruktúry nám pomôže naplánovať, kto naše plány
urobí a matica zodpovednosti nám pomôže naplánovať kto bude za čo zodpovedný.
Nemenej dôležité je časové plánovanie, v ktorom je podrobne naplánované, kedy
je potrebné jednotlivé kroky urobiť a v akej následnosti.
Pri plánovaní zdrojov a nákladov si pomáhame nasledovnými otázkami: Ako
budeme postupovať? Čo všetko budeme k tomu potrebovať? A za koľko? Koľko to
všetko bude stáť? Pri ľudských zdrojoch sa vrátime do vyššie naplánovanej
organizačnej štruktúry a zamýšľame sa nad tým, ako náš projektový tým ohodnotíme.
Koľko nášmu tímu za jednotlivé úkony zaplatíme? Koľko finančných prostriedkov
bude teda treba na mzdové náklady? Pri materiálnych zdrojoch sa musíme detailne
zamyslieť čo všetko je potrebné zakúpiť, na čo všetko je potrebné vynaložiť finančné
prostriedky, aby sme splnili naplánované ciele. Budeme distribuovať dotazníky? Tak
asi budeme potrebovať papier, tlačiareň a podobne. Budeme pracovať v laboratóriu?
Tak budeme potrebovať skúmavky, pipety, sklíčka, ochranné pracovné pomôcky, a
podobne.
V neposlednom rade je dôležité plánovať aj možné riziká. Pýtame sa teda: Čo ak?
Aké možné riziká môžu nastať? Čo ak nám odíde nejaký člen projektového tímu? Čo
ak sa nám nepodarí ísť do terénu a zozbierať vzorky? A podobne. V tejto časti plánu
však nestačí len identifikovať možné riziká, ale aj spôsoby ich eliminácie ako i spôsoby
49ich riešenia. Aj tu platí, že sa snažíme myslieť komplexne, aby nás nič v priebehu
projektu nezaskočilo.
4.2.2 Zahájenie výskumného projektu
Projekt sme naplánovali a podarilo sa nám získať finančné prostriedky. A čo ďalej?
Nasleduje fáza zahájenia projektu. Častokrát sa začína podpisom zmluvy, napr. medzi
grantovou agentúrou, ktorá finančné prostriedky poskytla a prijímateľom, teda
hlavným riešiteľom projektu, resp. štatutárnym zástupcom inštitúcie, na ktorej hlavný
riešiteľ pôsobí. V rámci európskych grantových schém sa nie zriedka najskôr
dojednávajú podmienky zmluvy.
Následne dochádza k prevedeniu finančných prostriedkov na účet univerzity,
resp. fakulty, alebo pracoviska, v súlade so zmluvou a pravidlami danej inštitúcie.
Závisí od konkrétnej grantovej agentúry, resp. grantovej schémy, akým spôsobom
poskytuje finančné prostriedky. Niekedy v celej čiastke, inokedy po častiach, napr. na
začiatku výskumu, potom po prvom roku riešenia projektu a potom po úspešnom
ukončení projektu. Tak či onak, takmer vždy dochádza k časovému nesúladu medzi
zahájením prác na projekte a prijatím finančných prostriedkov. Čo to v praxi znamená?
Nuž, ak nasledujete svoj projektový plán, po schválení projektu na ňom zväčša musíte
hneď začať pracovať, aby ste všetko stihli včas. Zadministrovanie všetkých úkonov
však trvá dlhšie, takže musíte myslieť na to, že isté obdobie budete musieť hradiť svoj
projekt z iných zdrojov a následne si budete musieť žiadať o refundáciu týchto
prostriedkov po získaní prostriedkov projektových.
Zahájenie projektu je tiež obdobím, kedy sa uzatvárajú i ostatné zmluvy, či
dohody. Napríklad dohody o vykonaní práce s externými spolupracovníkmi a
podobne. Nuž, a môžeme začať.
4.2.3 Implementácia výskumného projektu
Projekt sme zahájili. Všetky administratívne procedúry sme podstúpili. Táto fáza
projektu spočíva v realizácii úloh, ktoré sme naplánovali. Zahŕňa i celkové riadenie
projektu jeho hlavným riešiteľom, vrátane komunikácie, monitorovania a kontroly.
50Znamená to, že hlavný riešiteľ buď sám, alebo za pomoci svojho projektového
manažéra riadi projektové práce, ľudské zdroje, ale aj tok informácií a dokumentov.
Kontroluje teda, či sa v rámci projektu dosahujú naplánované výstupy a to pri
plánovaných nákladoch a v stanovených termínoch, a to všetko v súlade s plánom.
Patrí sem i riadenie rizík, čo znamená, že sa v súlade s plánom riešia rôzne typy
kritických situácií, o ktorých sme si hovorili už skôr.
Hlavný riešiteľ zabezpečuje v rámci projektu aj komunikáciu. Spravidla ide v
rámci projektu o internú komunikáciu medzi hlavným riešiteľom a spoluriešiteľmi,
resp. medzi spoluriešiteľmi navzájom, alebo o komunikáciu so zadávateľom (napr.
grantovou agentúrou), ktorému pravidelne podáva hlásenie o priebehu výskumného
projektu vo forme ročných správ, alebo formou žiadosti o zmenu, pokiaľ je
nevyhnutná. Nestáva sa, aby niekto zo spoluriešiteľov komunikoval so zadávateľom
priamo. So zadávateľom komunikuje výhradne hlavný riešiteľ projektu.
V rámci výskumného projektu je komunikácia zväčša realizovaná na základe
vopred dohodnutého komunikačného systému. Spravidla to znamená, že sa vopred v
pláne dohodne, koľkokrát sa bude tím stretávať osobne, ako bude komunikovať
pomedzi tieto osobné stretnutia, ktoré prostriedky a platformy bude na komunikáciu
využívať.
Hlavný riešiteľ riadi aj projektový informačný systém. V praxi to znamená, že
riadi uchovávanie dokumentov a dát prostredníctvom vopred dohodnutých
prostriedkov a platforiem.
Implementácia projektu znamená i jeho monitorovanie a kontrolu na základe
vopred dohodnutého systému kontroly. Hlavný riešiteľ teda kontroluje priebeh
realizácie projektu. Usmerňuje spoluriešiteľov, ak majú nejaké nejasnosti. Súčasne
monitoruje aj administratívno-technický systém. A teda, či sedí účtovníctvo, výkazy,
a či je kompletná celá projektová dokumentácia.
4.2.4 Ukončenie a vyhodnotenie výskumného projektu
Po implementácii nasleduje ukončenie a vyhodnotenie výskumného projektu.
Znamená to kompletné administratívne ukončenie projektu. Zahŕňa finančné
51vyúčtovanie, teda kontroluje sa, či boli použité a vydokladované všetky projektové
finančné prostriedky.
Často sa stáva, že neboli prečerpané všetky prostriedky. V tomto prípade sa
tieto prostriedky vracajú spať zadávateľovi (napr. grantovej agentúre). V tejto fáze
projektu sa taktiež archivujú všetky podklady a dokumenty, prípadne sa pripravujú
podklady pre ďalšie použitie. Vyhodnocuje sa celý priebeh projektu, jeho výstupy a
pripravuje sa záverečná správa.
Pre túto fázu je tiež typická príprava výstupov a diseminácia. Znamená to, že
sa pripravujú vedecké články, prípadne monografie, či popularizačné články.
Pripravujú sa konferencie, alebo tlačové besedy, kde sa prezentujú hlavné zistenia a
výstupy projektu. Tejto téme sa bude bližšie venovať jedna z nasledujúcich častí tejto
publikácie.
4.3 Grantové agentúry a grantové schémy
V predchádzajúcich častiach sme si prešli životný cyklus projektu, vrátane jeho
základných fáz. Počas všetkých projektových fáz sme častokrát spomínali tzv.
zadávateľov projektu, ktorými sú najčastejšie grantové agentúry. V nasledujúcej časti
si o nich povieme niečo bližšie.
Grant je účelový príspevok na verejne prospešný účel, ktorý sa obvykle získava
vo verejnej súťaži na základe predloženého projektu. Obvykle ide o podporu
vedeckých, výskumných, prípadne i kultúrnych projektov, poskytovaných rôznymi
inštitúciami.
Grantová agentúra je inštitúcia, ktorá prostredníctvom súťaže o granty
podporuje rôzne vedecké, technické, kultúrne, vzdelávacie alebo iné všeobecne
prospešné projekty. Grantové agentúry môžu byť štátne, ktoré rozdeľujú verejné
prostriedky štátneho rozpočtu alebo môžu byť súčasťou nadácií a iných verejných i
súkromných inštitúcií, napr. univerzity.
Grantová agentúra vypisuje podmienky súťaže, ktoré stanovujú najmä:
odbor alebo tému
rozsah finančnej podpory
kto sa môže súťaže zúčastniť
52povinné náležitosti prihlášky
termín podania prihlášky a termín rozhodnutia
čo sa na projektoch hodnotí a ako,
prípadné ďalšie podmienky
Záujemca sa o podporu hlási vyplnením grantovej prihlášky s popisom
projektu. Prihlášky vyhodnocujú odborníci ustanovení agentúrou, ktorí zvyčajne
stanovia poradie a vedenie agentúry potom rozhodne o pridelení prostriedkov.
Grantová schéma je potom finančný nástroj (resp. fond), založený za jasne
definovaným účelom, ktorý sa môže použiť na poskytnutie podpory jednotlivcom,
organizáciám alebo inštitúciám. Pokiaľ ide o grantové schémy, ich zameranie je rôzne
a záleží od grantových agentúr, aký bude ich záber. Častokrát tieto schémy reflektujú
aktuálne problematické oblasti, aktuálne potreby, napr. podpora spolupráce
niektorých krajín, alebo podpora výskumu v špecifickej oblasti, napr. COVID-19. Z
tohto pohľadu môžu byť grantové schémy všeobecné, a teda otvorené pre akúkoľvek
oblasť výskumu, alebo špecifické, resp. cielené. V súčasnosti je tomu tak napr. v
prípade špecifických schém a výziev pre výskum týkajúci sa COVID-19. Ďalej môže
ísť o schémy tzv. bilaterálne, kde je podmienkou zapojenia spolupráca medzi dvomi
vyšpecifikovanými krajinami. Známe sú napr. výzvy agentúry APVV (bude
predstavená v nasledujúcom texte) na podporu spolupráce medzi Slovenskom-
Českom, alebo Slovenskom-Rakúskom a podobne. Existujú aj tzv. multilaterálne
schémy, ako napr. V4 – Vyšehrandský fond (bude predstavený v ďalšom texte), kde
podmienkou zapojenia sa do grantovej súťaže je účasť krajín V4.
4.4 Najznámejšie grantové agentúry a najčastejšie využívané grantové schémy
Teraz si predstavíme najznámejšie grantové agentúry a najčastejšie využívané
grantové schémy. Aj v rámci UPJŠ máme k dispozícii grantovú schému. Volá sa
Vnútorný vedecký grantový systém, alebo VVGS. Poslaním Vnútorného vedeckého
grantového systému Univerzity Pavla Jozefa Šafárika v Košiciach (ďalej len „VVGS“)
je podporovať a stimulovať koncentráciu výskumného potenciálu tvorivých
pracovníkov a doktorandov Univerzity Pavla Jozefa Šafárika v Košiciach (ďalej len
„UPJŠ“) pracujúcich v rôznych oblastiach výskumu a vzdelávania, vytvárať
53podmienky pre spontánne prepájanie výskumných tém s cieľom úspešnejšieho
uchádzania sa o projekty z externého prostredia (APVV, Horizont 2020 a iné programy
EU), umožniť efektívnejšie využívanie vyspelej infraštruktúry a vytvoriť súťaživé a
stimulačné prostredie pre doktorandov a postdoktorandov UPJŠ.
Pokiaľ ide o slovenské grantové agentúry, najznámejšími sú:

VEGA - Vedecká grantová agentúra Ministerstva školstva, vedy, výskumu a
športu Slovenskej republiky a Slovenskej akadémie vied (ďalej len „VEGA“) je
vnútorným grantovým systémom pre rezort školstva a Slovenskej akadémie
vied (SAV), ktorý zabezpečuje vzájomne koordinovaný postup pri výbere a
hodnotení projektov základného výskumu riešených na pracoviskách
vysokých škôl a vedeckých ústavov SAV.

KEGA - Kultúrna a edukačná grantová agentúra Ministerstva školstva, vedy,
výskumu a športu Slovenskej republiky (ďalej len „KEGA") je vnútorným
grantovým
systémom
zameraným
na
finančnú
podporu
projektov
aplikovaného výskumu v oblasti školstva, pedagogiky a tvorivého a
interpretačného umenia, iniciovaných riešiteľmi z verejných vysokých škôl
alebo Ministerstva školstva, vedy, výskumu a športu Slovenskej republiky v
stanovených
tematických
oblastiach
z
inštitucionálnych
finančných
prostriedkov verejných vysokých škôl.

APVV - Agentúra na podporu výskumu a vývoja. Agentúra je ako rezortná
organizácia Ministerstva školstva, vedy, výskumu a športu Slovenskej
republiky jedinou národnou grantovou agentúrou zriadenou na účel podpory
výskumu a vývoja na Slovensku poskytovaním finančných prostriedkov zo
štátneho rozpočtu na riešenie projektov:
o výskumu a vývoja v jednotlivých skupinách odboroch vedy a techniky,
o v rámci programov agentúry,
o v rámci bilaterálnych alebo multilaterálnych zmlúv o medzinárodnej
vedecko-technickej spolupráci, projektov v rámci účasti Slovenskej
republiky v medzinárodných programoch výskumu a vývoja a
54projektov v rámci komunitárnych4 programov a iniciatív EÚ v oblasti
výskumu a vývoja vrátane nákladov na ich prípravu.
Pokiaľ ide o európske grantové agentúry, známy je tzv. V4 – Vyšehradský fond,
ktorého zámerom je podporovať vyšehradskú identitu, priateľstvo a úzku spoluprácu
krajín a väzby medzi obyvateľmi regiónu. Z prostriedkov fondu sú financované
spoločné projekty v oblasti kultúry, vedy, výskumu, vzdelávania, výmeny umelcov a
mladých ľudí, či projekty na podporu cezhraničnej spolupráce a rozvoja cestovného
ruchu, ako aj individuálne štipendiá a umelecké rezidencie.
Azda najprestížnejšie podporné mechanizmy v oblasti výskumu poskytuje
Európska komisia, ktorá v pravidelných niekoľkoročných intervaloch vytvára tzv.
rámcové programy pre výskum a inovácie. Známy je 7 – rámcový program, ale aj jeho
pokračovateľ Horizont 2020, ktorý skončil minulý rok. Súčasne je v platnosti rámcový
program, ktorý nesie názov Horizon Europe, s platnosťou pre roky 2021-2027.
4.5 Cyklus grantových schém
Pri grantových schémach je potrebné mať na pamäti, že ich cyklus nie je náhodný a
stále sa opakuje. To nám umožňuje sa na jednotlivé výzvy vopred pripraviť.
Napr. APVV zvykne, pokiaľ ide o všeobecné výzvy, vyhlasovať súťaž približne
v polovici septembra daného roka, s tým, že termín pre podanie projektových návrhov
je v polovici novembra daného roka. Výskumníci majú teda na podanie projektu len
2 mesiace. Agentúra následne vyhodnotí podané projekty väčšinou v máji
nasledujúceho roka, teda približne do 8 mesiacov od podania projektu. V prípade, že
je naše podanie úspešné, práce na projekte môžeme spustiť 2 mesiace na to, zväčša
teda v júli. Čiže ak to spočítame, od vyhlásenia výzvy v septembri až po začiatok
projektu je približne 10-11 mesiacov.
VEGA zvykne výzvy zverejňovať koncom februára s termínom prihlásenia
projektu do súťaže v marci alebo apríli. Vyhodnotenie tu prebieha v dvoch kolách.
Komunitárne programy sú nástrojom Európskej únie, ktorý slúži k prehlbovaniu spolupráce
a riešeniu spoločných problémov členských krajín EÚ. Tieto programy sú viacročné a sú
financované priamo z rozpočtu EÚ. Zodpovednosť za realizáciu komunitárnych programov
nesie vo väčšine prípadov Európska komisia.
4
55Najskôr dostane každý projekt v novembri toho istého roku bodové hodnotenie a vo
februári alebo marci ďalšieho roka sa rozhoduje o výške pridelených finančných
prostriedkov. Od vyhlásenia výzvy až po začiatok projektu prejde približne 12
mesiacov.
Cyklus grantových schém, resp. rámcových programov Európskej komisie je
ešte náročnejší. Je potrebné si uvedomiť, že rámcové programy vznikajú dlhodobo a
systematicky. Ako príklad si môžeme uviesť rámcový program Horizont 2020.
Príprava tohto strategického programu prebiehala ešte v rokoch 2010-2011 a jeho
schvaľovací proces v rokoch 2012-2013. Určili sa hlavné témy a tzv. 2-ročné pracovné
plány, v rámci ktorých boli zverejnené výzvy na podávanie projektov a určené priority
na dva roky. Program Horizont 2020 bol platný pre obdobie 2014-2020.
Bežnou praxou je, že sa výzvy otvárajú koncom daného roka v decembri.
Následne je v prípade tzv. 1-kolových výziev (zhodnotenie projektov prebieha
v jednom kole) termín pre podanie projektu v apríli, v prípade 2-kolových projektov
(zhodnotenie projektov prebieha v dvoch kolách) najskôr v marci a potom v auguste.
Následne sa projekty vyhodnocujú, približne 3 až 4 mesiace. Ak je podanie schválené,
nasleduje vyjednávanie o zmluve, ktoré trvá približne 4 až 6 mesiacov. Potom
nasleduje zahájenie prác na projekte. Od otvorenia výzvy po zahájenie prác tak prejde
približne 11 až 15 mesiacov (v prípade 1-kolového podania).
Na záver ešte zopár dôležitých informácií ku cyklu grantových schém. Je
potrebné si uvedomiť, že doba medzi otvorením výzvy a podaním grantu je krátka -
písanie a tvorba projektu musí teda začať skôr! V tomto ohľade taktiež existuje rozdiel
medzi národnými a medzinárodnými výzvami.
Taktiež je nevyhnuté si vopred a dôkladne preštudovať priority a podmienky
výzvy ako sú témy, počet oprávnených partnerov, výšku ponúkanej finančnej
podpory, spôsob financovania, spolufinancovanie, všetky legálne záležitosti, spôsob
podávania grantu, kritériá vyhodnotenia a podobne. Musíme si byť skrátka istí, že je
to grantová schéma, ktorá je pre nás vhodná, aby vynaložené úsilie nevyšlo navnivoč.
Je tiež dôležité si uvedomiť, že projekt musí byť vynikajúci nie len po odbornej,
ale aj finančnej, administratívnej a manažérskej stránke. Je preto nevyhnutné v tomto
duchu projekt nielen napísať, ale reálne aj uskutočniť. Ak vieme, že nemáme
56dostatočné znalosti alebo kapacity pre spravovanie financií a administratívu, musíme
prizvať pre túto prácu kvalifikovaného spolupracovníka.
Pri podávaní projektu je tiež dôležité používať priamo prihlasovacie formuláre,
ktoré sú najčastejšie v elektronickej podobe. Tieto formuláre majú požadovanú
štruktúru, ktorá je v prípade každej agentúry a schémy viac alebo menej odlišná.
Uvedený formulár tak určuje štruktúru podávaného projektu.
575. Manažment výskumného projektu
Cieľom tejto časti je nielen oboznámenie sa s manažmentom výskumných projektov,
ale i získanie vedomostí a zručností potrebných pre samostatné vypracovanie úloh v
rámci
strategického,
personálneho,
časového,
finančného,
ale
i
rizikového
manažmentu výskumných projektov.
Ak hovoríme o projektovom manažmente vo všeobecnosti, môžeme povedať, že je
to súbor princípov, metód a techník, ktoré ľudia používajú k efektívnemu plánovaniu
a kontrole. Podstatu projektového manažmentu vyjadrujú jeho základné elementy.
Projektový manažment je postavený na životnom cykle projektu, využíva v každej jeho
fáze rôzne techniky a nástroje. Je založený na tímovej spolupráci a jeho nevyhnutným
predpokladom je projektová komunikácia. Posledným, nemenej dôležitým, prvkom
projektového manažmentu je organizačný záväzok. Inými slovami, každý projekt je
naviazaný na nejakú organizáciu, voči ktorej má záväzok, zvyčajne je to inštitúcia
hlavného riešiteľa, na ktorej pôsobí.
5.1 Proces plánovania v kontexte manažmentu výskumného projektu
Teraz sa v krátkosti vrátime k procesu plánovania projektu z predchádzajúcej
kapitoly. Hovorili sme o tom, že každý proces plánovania výskumného projektu má
niekoľko zložiek. Plánujeme ciele a stratégiu, vecné zameranie, organizačnú štruktúru
spolu s maticou zodpovednosti, plánujeme zdroje, náklady aj možné riziká.
58Obrázok 21 Proces plánovania projektu
Pri cieli a stratégii sa pýtame, čo sa má dosiahnuť a prečo. Vecná dekompozícia
nám pomôže naplánovať čo a ako sa má urobiť. Určovanie cieľov a stratégie spolu s
vecnou dekompozíciou je súčasťou strategického manažmentu.
Dekompozícia organizačnej štruktúry nám pomôže naplánovať kto naše plány
urobí? A matica zodpovednosti nám pomôže naplánovať kto bude za čo zodpovedný?
Dekompozícia organizačnej štruktúry a matica zodpovednosti je súčasťou personálneho
manažmentu.
Nemenej dôležité je časové plánovanie, kedy sa pýtame, kedy je potrebné
jednotlivé kroky urobiť a v akej následnosti? Napokon časové plánovanie je súčasťou
časového manažmentu.
Pri plánovaní zdrojov a nákladov si pomáhame otázkami, ako budeme
postupovať? S čím, resp. čo všetko budeme k tomu potrebovať? A za koľko? Koľko to
všetko bude stáť? Pri ľudských zdrojoch sa vrátime do vyššie naplánovanej
organizačnej štruktúry a zamýšľame sa nad tým, ako náš projektový tým ohodnotíme?
Koľko nášmu tímu za jednotlivé úkony zaplatíme? Koľko finančných prostriedkov
bude teda treba na mzdové náklady. Pri materiálnych zdrojoch sa musíme detailne
zamyslieť čo všetko je potrebné zakúpiť, na čo všetko je potrebné vynaložiť finančné
prostriedky, aby sme splnili naplánované ciele. Budeme distribuovať dotazníky? Tak
59asi budeme potrebovať papier, tlačiareň, ap. Budeme pracovať v laboratóriu? Tak
budeme potrebovať skúmavky, pipety, sklíčka, ochranné pracovné pomôcky, a
podobne. Plánovanie zdrojov a nákladov je súčasťou finančného manažmentu.
V neposlednom rade je dôležité plánovať aj možné riziká. Pýtame sa teda, čo
ak? Aké možné riziká môžu nastať? Čo ak nám odíde nejaký člen projektového tímu?
Čo ak sa nám nepodarí ísť do terénu a zozbierať vzorky? A podobne. V tejto časti plánu
však nestačí len identifikovať možné riziká, ale aj spôsoby ich eliminácie ako i spôsoby
ich riešenia. Aj tu platí, že sa snažíme myslieť komplexne, aby nás nič v priebehu
projektu nezaskočilo. – a plánovanie rizík je súčasťou rizikového manažmentu.
5.2 Strategický manažment výskumných projektov
Teraz prejdeme k strategickému manažmentu vo výskumnom projekte. Strategický
manažment nám pomáha vo výskumnom projekte zadefinovať naše ciele a stratégiu.
Teda čo sa má dosiahnuť, čo chceme dosiahnuť a prečo?
Pri definovaní cieľa nesmieme zabúdať na to, že by mal byť reálny, teda príliš
náročný cieľ bude veľmi ťažké realizovať, príliš jednoduchý cieľ zas nebude
atraktívny pre grantovú agentúru, ak sa budeme uchádzať o grant. Cieľ by mal byť
účelný, teda praktický a racionálny. Taktiež by mal zodpovedať určitú výskumnú
otázku a v neposlednom rade by mal byť prínosom pre určitú oblasť vedeckého
bádania.
Každý výskumník by si mal teda pri určovaní cieľa svojho výskumného
projektu najskôr v rámci svojej vedeckej oblasti zadefinovať výskumnú tému, teda akýsi
rámec v rámci svojej vedeckej oblasti. Tento rámec poskytuje výskumníkovi mnoho
možností na výskum. Výskumná téma však ešte nie je konkrétne špecifikovaný
výskumný zámer, je to stále príliš široké pole bádania.
Skúmať možno až konkrétny výskumný problém. Výskumný problém je
konkrétna úloha, v rámci výskumnej témy, ktorú je potrebné vyriešiť. Výskumný problém
dáva výskumu špecifickejšie zameranie. V rámci každej výskumnej témy je obyčajne
možné stanoviť viacero výskumných problémov. Je na výskumníkovi, ako dokáže
60tieto výskumné problémy vystihnúť a naformulovať. Výskumný problém je teda
konkrétnejší ako výskumná téma. Dá sa výskumne lepšie uchopiť.
Výskumníci často formulujú svoje výskumné problémy vo forme výskumnej
otázky. Je to veľmi dobrá prax. Otázka je totiž akčná – vyžaduje si hľadať na ňu
odpovede.
Obrázok 22 Proces formulovania výskumnej otázky
výskumná
oblasť
výskumná
téma
výskumný
problém
výskumná
otázka
Keď sme si zadefinovali cieľ a stratégiu, je nevyhnutné pokračovať
dekompozíciou vecného zamerania, resp. vecnou dekompozíciou. Potrebujeme si
zadefinovať čo a ako sa má urobiť, aby sa dosiahol stanovený cieľ.
Uvedené rozhodnutia v rámci strategického manažmentu výskumného
projektu následne ovplyvňujú jeho personálny, časový, finančný i rizikový
manažment.
Strategický manažment výskumných projektov nie zriedka využíva i metódu
PERT, čo je skratka pre Project Evaluation and Review Technique. Používa sa pre
plánovanie, koordináciu a kontrolu zložitých úloh, v rôznych oblastiach projektového
manažmentu. PERT diagram pomáha analyzovať úlohy projektu a odhadnúť čas
potrebný na splnenie každej úlohy v projekte. Pomocou týchto informácií môže vedúci
projektu odhadnúť minimálny čas potrebný na dokončenie celého projektu, resp.
stanoviť optimistický, realistický a pesimistický variant. Tieto informácie tiež
pomáhajú manažérovi vypracovať rozpočet projektu a určiť zdroje potrebné na
uskutočnenie projektu.
61PERT diagram používa na znázornenie udalostí alebo míľnikov projektu kruhy alebo
obdĺžniky nazývané uzly. Tieto uzly sú spojené vektormi alebo čiarami, ktoré
predstavujú rôzne úlohy. Závislé úlohy sú položky, ktoré sa musia vykonať
konkrétnym spôsobom. Napríklad, ak je na PERT diagrame nakreslená šípka z úlohy
č. 1 na úlohu č. 2, musí byť úloha č. 1 splnená pred začiatkom práce na úlohe č. 2.
Príklad PERT diagramu v rámci plánovania projektu môžete vidieť na Obrázku 23.
Obrázok 23 PERT diagram
5.3 Personálny manažment výskumných projektov
V tejto časti prejdeme k personálnemu manažmentu výskumného projektu. Medzi
hlavné úlohy personálneho manažmentu výskumného projektu patrí dekompozícia
organizačnej štruktúry, a síce odpoveď na otázku, kto to urobí? A taktiež matica
zodpovednosti, teda zodpovedanie otázky kto a za čo bude zodpovedný, resp.,
priradenie zodpovednosti jednotlivým aktérom projektu.
Je potrebné si uvedomiť, že každý projekt, a teda aj výskumný projekt má svoju
personálnu hierarchiu. Hlavní aktéri, ktorí do nej spadajú zväčša sú: zadávateľ, alebo
vyhlasovateľ výzvy, resp. grantovej súťaže. Spravidla nimi bývajú výskumné
62agentúry, ale častokrát i ministerstvá, v prípade rámcových programov, je to Európska
komisia.
Najdôležitejším aktérom je hlavný riešiteľ projektu – ktorý je jeho nositeľom. V
angličtine sa najčastejšie používajú pre túto osobu pomenovania project coordinator
alebo principal investigator.
Nemenej dôležitou osobou je manažér projektu – je to pravá ruka hlavného
riešiteľa. Jeho úlohou je vedenie a správa projektu, rozdeľovanie úloh podľa pokynov
hlavného
riešiteľa,
komunikácia
v
rámci
projektu
a
riadenie
projektovej
dokumentácie.
Ďalším aktérom je vedúci projektovej skupiny – táto úloha sa vyskytuje vo väčších,
najmä medzinárodných projektoch, napr. v rámcových programoch Európskej
komisie, kde sú projektové úlohy tak náročné, že sú zoskupené do tzv. pracovných
balíkov, alebo work packages, ktoré koordinuje vedúci projektovej skupiny, alebo wokr
package leader.
Ďalšími aktérmi v rámci výskumného projektu sú spoluriešitelia, ide buď o
priamych spolupracovníkov hlavného riešiteľa z jeho pracoviska, alebo iných
výskumníkov z iných pracovísk, ktorý sa taktiež podieľajú na výskumnom projekte.
Je dôležité si uvedomiť, že nie všetci členovia výskumného tímu musia byť
zároveň aj členmi projektového tímu. Výskum sa na pracoviskách zvyčajne
uskutočňuje nepretržite, a to bez ohľadu na príslušnosť k nejakému grantu. Častokrát
sa stáva, že sa na pracovisku vykonáva výskum, súčasne sa pracovisko zapojí do
grantovej súťaže, aby si časť svojho výskumu mohla financovať z grantových zdrojov
a tak vypracuje výskumný projekt, do ktorého zapojí aj niektorých spolupracovníkov.
Nie však všetkých, lebo účasť na výskumnom projekte je z pohľadu grantových schém
a výziev kapacitne obmedzená. Z tohto dôvodu nie všetci pracovníci, ktorí sa
podieľajú na danom výskume musia byť nutne i členmi projektového tímu.
Mnohokrát sa, najmä v medzinárodných projektoch, objavuje v personálnej
hierarchii projektu i tzv. expertný alebo poradný panel, resp. Advisory Board. Zvyčajne
ide o expertov v danej vedeckej oblasti, alebo výskumnej téme, ktorí nie sú členmi
projektového tímu, ale na základe svojej expertízy môžu poskytnúť cenné rady
63týkajúce sa samotného výskumu alebo etických otázok. Tento poradný panel je
ustanovený vopred a zvyčajne jeho členovia bývajú súčasťou projektových stretnutí.
V prípade niektorých projektov môže byť podmienkou i prítomnosť dozoru,
ide o nezávislého odborníka alebo skupinu odborníkov, mimo projektového tímu, ale
i mimo poradný panel, ktorí dohliadajú na výskumný projekt, najmä na jeho finančné
plnenie. Môže ísť napr. o dozor z ministerstva.
Vo všeobecnosti môžeme povedať, že by mal mať projektový tím optimálnu
veľkosť, nemal by byť ani príliš malý, aby mal kto vykonávať projektové úlohy, ale
nemal by byť ani zbytočne veľký, aby sme napr. u zadávateľa, resp. vyhlasovateľa
grantovej súťaže nevzbudili nedôveru. Projektový tím by mal byť otvorený,
informovaný, každý jeho člen by mal mať prístup k potrebným informáciám a každý
by mal chápať cieľ projektu.
Pri stanovovaní projektového tímu je potrebné si dávať pozor aj na tzv.
personálnu kapacitu. Existuje zaužívaný štandard, že napr. pracovníci na pozícii
učiteľa by nemali prekročiť svoju riešiteľskú kapacitu na výskumnom projekte, ktorá
je stanovená na 1000 hodín ročne, v prípade výskumných pracovníkov je to 2000 hodín
ročne.
64Obrázok 23 Základná personálna hierarchia projektu
Na Obrázku 24 sme sa pokúsili načrtnúť jednoduchú schému, základnej
personálnej hierarchie projektu. Takto približne vyzerá projektová hierarchia napr. v
rámci slovenských grantových schém. Ako vidíme, hlavný riešiteľ sa zodpovedá
zadávateľovi a prijíma rady a usmernenia od poradného panelu. Za pomoci svojho
projektového manažéra vrátane podporného tímu, ktorý zodpovedá zaadministratívu
a financie a výskumného tímu v rámci svojho pracoviska koordinuje spoluriešiteľov,
ktorí koordinujú svoje vlastné výskumné tímy v rámci svojich pracovísk.
65Obrázok 24 Ilustračný príklad personálnej hierarchie v medzinárodnom projekte
Schéma na Obrázku 25 je o čosi zložitejšia. Je to náčrt personálnej hierarchie
projektu v rámci medzinárodných projektov, napr. v rámci rámcových programov,
ako je H2020. Pozícia hlavného riešiteľa, zadávateľa aj poradného panelu je rovnaká
ako v predchádzajúcej schéme. Hlavný riešiteľ má aj v tomto prípade ako svoju pravú
ruku projektového manažéra a svoj podporný tím. S ich pomocou koordinuje tzv.
projektové skupiny, na čele ktorých stoja ich vedúci. Na tejto schéme sme sa pokúsili
načrtnúť aj hypotetický príklad. V ľavom hornom rohu si môžete všimnúť, že
hlavným riešiteľom v strede štvorca je UPJŠ, je to zároveň prvý partner projektu
(Pertner 1). Druhým partnerom v projekte je univerzita v Groningene (RUG), tretím
Univerzita v Olomouci (UPOL), štvrým je University College London (UCL) a piatym
partnerom je University of Coimbra (UoC). V spodnej časti Obrázka 24 sme naznačili,
ako asi môžu vyzerať jednotlivé pracovné skupiny alebo balíky resp. Work packages.
Skratka WP1 znamená Work package 1 a zahŕňa zber dát, WP2 zahŕňa analýzu dát a
WP3 zahŕňa disemináciu dát.
66Ak sa teraz presunieme naspäť do projektovej hierarchie, tak môžeme vidieť,
že vedúcim WP1 je UPJŠ, ktorý je zároveň aj hlavným riešiteľom. Na tomto Work
package participuje UCL, RUG a UPOL. Vedúcim WP2 je UPOL a participuje na ňom
UPJŠ a UCL a vedúcim WP3 bude UCL a bude na ňom participovať UoC, RUG a
UPOL. Takto približne zvykne vyzerať personálna hierarchia projektu v rámci
medzinárodných, napr. rámcových projektov.
Aby sme sa zorientovali, kde sa práve nachádzame, povedali sme si zatiaľ niečo
o manažmente výskumných projektov všeobecne. Prešli sme si strategický a
personálny manažment výskumných projektov a v tejto časti si povieme niečo o
časovom manažmente výskumných projektov.
5.4 Časový manažment výskumných projektov
Hlavnou úlohou časového manažmentu výskumných projektov je odpovedať na
otázku, kedy sa budú jednotlivé projektové úlohy vykonávať a v akej následnosti. Pri
stanovovaní časového plánu si musíme taktiež uvedomiť, koľko času máme k
dispozícii. Vytvárame si časovú os, najčastejšie prostredníctvom tzv. Ganntovho
diagramu. Ide o veľmi často používanú metódu znázornenia aktivít (úloh alebo
udalostí) zobrazených v čase.
Jednoduchý Ganntov diagram sme sa pokúsili načrtnúť aj na Obrázku 25. Na
ľavej strane diagramu je zoznam aktivít a navrchu je časová mierka. Každá aktivita je
zobrazená obdĺžnikom. Pozícia a dĺžka obdĺžnika odráža začiatok, trvanie a koniec
danej aktivity.
V
rámci
výskumných
projektov,
najmä
tých
zahraničných,
resp.
medzinárodných sa často stretnete i s pojmami Milestones a Deliverables. Milestones
predstavujú míľniky, ukončenie jednej etapy projektu, resp. označenie čiastkového
výstupu. Deliverables predstavujú samotný produkt (výstup) dokazujúci progres v
projekte (väčšinou má podobu správy, vytvorenej databázy, vynájdenej metódy, ap.).
V takomto prípade môže mať Ganntov diagram, podobne ako je to na Obrázku 26,
naľavo pod sebou označené nie jednotlivé úlohy, ale jednotlivé pracovné balíky,
a súčasne zakomponované Work packages, spolu s Milestones a Deliverables a napravo
hore roky fungovania projektu. Následne sa potom, rovnako ako na Obrázku 26
67farebne označí obdobie, v ktorom by sa mali úlohy v rámci toho ktorého pracovného
balíka uskutočňovať. Častokrát sa pridávajú i iné symboly, napr. bodky, ktoré
označujú momenty, kedy by mali byť hotové Milestones a trojuholníky zase momenty,
kde je potrebné odovzdať Deliverables.
Obrázok 25 Príklad Ganntovho diagramu
Ganntov diagram môže byť, v prípade potreby aj otočený, resp. opačný. Teda
na hornej lište, resp. na osi X sú potom označené úlohy a vľavo na osi Y je označená
časová os. Aj takýmto spôsobom je možné vypracovať Ganntov diagram.
5.5 Finančný manažment výskumných projektov
V tejto časti
sa dostávame k finančnému manažmentu výskumných projektov.
Hlavnou úlohou finančného manažmentu výskumných projektov je vypracovať plán
zdrojov a nákladov a zodpovedať otázku ako, s čím a za koľko budeme postupovať
pri plnení jednotlivých projektových úloh. Zdrojmi máme na mysli ľudské zdroje,
materiálne zdroje a finančné zdroje.
Základným nástrojom finančného manažmentu výskumného projektu je
rozpočet. Rozpočet je časovo rozdelený plán reprezentovaný peňažnými alebo
pracovnými jednotkami. Inými slovami, je to súbor parametrov a číselných údajov,
ktoré dávajú do súvislostí časové, objemové a finančné aspekty realizácie. Rozpočet
môže byť tvorený systémom Top-down – to znamená z hora od konečnej sumy smerom
nadol, kde túto konečnú sumu postupne rozdeľujeme do jednotlivých nižších úrovní,
68alebo systémom Bottom-up, kde postupne prideľujeme hodnotu jednotlivým úlohám,
krokom či položkám, až sa postupne zdola nahor dopracujem ku konečnej čiastke.
Existuje niekoľko spôsobov ako plánovať náklady a tvoriť rozpočet. Môžeme
použiť tzv. druhové členenie nákladov, takže rozdelíme jednotlivé náklady do rozpočtu,
podľa ich druhu. Z tohto pohľadu je to najbežnejšie členenie na mzdové náklady, ktoré
zahŕňa mzdu, príplatky, odmeny a poistné, resp, odvody. Ďalej sem patria napr.
cestovné náklady, materiálové náklady, či náklady týkajúce sa služieb.
Iný spôsob ako postupovať pri tvorbe rozpočtu je takzvaná metóda kalkulačného
vzorca, ktorý delí náklady na priame a nepriame. Priame náklady sú tie, ktoré priamo
súvisia s projektovou úlohou. Patrí sem priama práca na projektovej úlohe, materiál,
ktorý priamo súvisí s projektovou úlohou a podobne. Nepriame náklady sú náklady,
ktoré nesúvisia s projektovou úlohou priamo ako sú režijné náklady (napr. osvetlenie,
elektrina, ap). Patria sem i ostatné náklady, ako napr. rezervy a fondy pre
nepredvídateľné riziká.
Pri tvorbe rozpočtu je potrebné uvažovať i o tom, či pôjde o bežné alebo
kapitálové výdavky. Kategória bežných výdavkov zahŕňa platby za mzdy, platy, poistné,
tovary a služby, napr. cestovné náhrady, energie, materiál, dopravné, údržbu a
opravy, nájomné. Kapitálové výdavky zahrňujú výdavky na obstaranie hmotného a
nehmotného majetku, vrátane výdavkov súvisiacich s obstaraním tohto majetku, čiže
napr. nákup nejakého zariadenia, vrátane dopravy a montáže.
Aby sme sa naučili ako uvažovať o mzdových nákladoch, ukážeme si
jednoduchý výpočet mzdy.
Príklad 1: Príklad výpočtu mzdy
1200 Eur – hrubá mzda
Čistá mzda = 1200-13,4% (odvody)-19% daň
1200-160,8=1039,2-197,44= 841,76 Eur
160,8 = 13,4% z 1200
197,44 = 19% z 1039,2
Superhrubá mzda = 1200 x 35,2% (odvody) = 1622,4 Eur
69V Príklade 1 máme pre zjednodušenie uvedený výpočet mzdy bez zdaniteľnej
čiastky a daňového bonusu na deti. To čo je „ľudovo“ povedané na papieri, je tzv.
hrubá mzda, v našom prípade je to 1200 Eur. Čistá mzda, resp. to čo dostaneme na
účet je potom hrubá mzda očistená o odvody a daň platenú zamestnancom. Pre účely
projektového rozpočtu však musíme uvažovať s tzv. superhrubou mzdou, ktorá
predstavuje celkové náklady zamestnávateľa na zamestnanca. Je to mzda obsahujúca
hrubú mzdu a všetky ostatné náklady zamestnávateľa k mzde, ktoré musí vyplatiť
zrážkami, čiže spravidla ide o odvody na sociálne a zdravotné poistenie. Rozdiel
medzi hrubou a superhrubou mzdou je teda taký, že superhrubá mzda obsahuje aj
odvody na zdravotné poistenie a odvody na sociálne poistenie platené zamestnávateľom,
pričom hrubá mzda je už o tieto zrážky očistená. Inými slovami, je to hrubá mzda
vrátane odvodov platených zamestnávateľom. Ak sa vrátime späť k Príkladu 1, v
našom prípade je to čiastka 1622,40, ktorá predstavujenaše celkové náklady, ktoré je
potrebné zarátať do rozpočtu.
Na nasledujúcom Obrázku 27 si môžete pozrieť ako vyzerá vzor rozpočtu
výskumného projektu. Ako môžete vidieť vpravo máte stĺpce pre jednotlivé roky
trvania výskumného projektu. Naľavo v riadkoch sú rozdelené bežné náklady podľa
kalkulačného vzorca, teda priame a nepriame podľa jednotlivých položiek.
70Obrázok 26 Vzor rozpočtu výskumného projektu
Z Obrázku 27 môžeme vyčítať, že projekt bude trvať 4 roky. Prvý riadok je
súčtom bežných priamych nákladov, čiže mzdových a osobných, poistenia,
cestovných nákladov, materiálu, služieb a energií. Následne riadok 10 je súčtom
priamych a nepriamych nákladov. Nepriame náklady zvyknú byť v tomto type
projektov vyčísľované ako určité vopred stanovené percento z priamych nákladov.
K finančnému manažmentu je nevyhnutné ešte poznamenať, že každá grantová
výzva má svoje podmienky. Môže to byť napríklad minimálna alebo maximálna výška
žiadaného grantu. V niektorých typoch grantov je povinná tzv. spoluúčasť, to
znamená, že nie je poskytnutá 100%-ná požadovaná čiastka, ale poskytovateľ grantu
požaduje, aby hlavný riešiteľ, resp. jeho inštitúcia participovala na rozpočte, napr.
25%-ami. V rámci podmienok výzvy môže byť uvedené, či žiadateľ o grant má
možnosť pokryť aj svoje kapitálové výdavky, alebo len bežné. Niektoré výzvy určujú
i percento nepriamych nákladov. Výzvy môžu mať v rámci svojich podmienok i iné
percentuálne obmedzenia, písané alebo nepísané pravidlá, napr. že v rámci celkového
rozpočtu môžu tvoriť mzdy len 30% výšky celkových nákladov. Niektoré grantové
71schémy a výzvy majú i vecné obmedzenia oprávnenosti výdavkov, napr. že do
rozpočtu vôbec nemôžeme zahrnúť mzdy. Alebo, že môžeme zahrnúť len bežné a nie
kapitálové výdavky. Taktiež, väčšina grantových schém má svoju vlastnú štruktúru
rozpočtu, ktorú je potrebné dodržať.
5.6 Čerpanie finančných prostriedkov a finančná správa
V rámci finančného manažmentu je nevyhnutné, aby sme si niečo povedali aj ku
čerpaniu prostriedkov a finančnej správe schváleného výskumného projektu. Po
schválení projektu sú pridelené prostriedky na účet inštitúcie hlavného riešiteľa,
najčastejšie teda univerzity, alebo fakulty. Prostriedky môžu byť poskytnuté naraz v
plnej čiastke. Zvyklosťou je aj rozdelenie na polovicu, teda polovica sa poskytne na
začiatku projektu a druhá polovica po prvej ročnej správe. Pri rámcových programoch
bolo zvyklosťou, že bola poskytnutá pri zahájení projektu jedna tretina finančných
prostriedkov, druhá tretina po polovici projektu a posledná tretina po úspešnom
ukončení projektu.
Dôležité je tiež uvedomiť si, že projektové, resp. grantové zdroje sú verejné
zdroje a treba s nimi i nakladať v prvom rade hospodárne. Avšak na tieto prostriedky
sa vzťahujú tým pádom i ďalšie obmedzenia, napr. musíme rátať s tým, že v prípade
potreby musíme vykonávať verejné obstarávanie alebo podstúpiť audit.
V priebehu trvania projektu je následne potrebné rozpočet plniť v súlade so
stanoveným finančným plánom. Iste, i tu existuje nejaká vôľa a istá dávka flexibility.
Opäť to závisí od podmienok konkrétnej grantovej schémy, či výzvy. Platí však, že sa
nezvykne rozpočet navyšovať, ale v určitých prípadoch je možné presunúť niektoré
prostriedky z jednej položky do druhej. Napríklad, ak vieme, že v danom roku
nevyčerpáme cestovné náklady, ale zvýšia sa nám náklady na energie, je možné
presunúť prostriedky v rámci rozpočtu na iný účel, avšak je nevyhnutné najskôr
formálne požiadať zadávateľa projektu, resp. vyhlasovateľa súťaže o zmenu v
rozpočte so zdôvodnením a vykonať tieto zmeny až po schválení.
Počas doby trvania projektu sa tiež vypracovávajú finančné správy. Priebežné
správy sa vypracovávajú spravidla raz ročne. Na kontrolu ich zasiela hlavný riešiteľ
zadávateľovi, resp. vyhlasovateľovi grantovej výzvy. Táto správa musí obsahovať
72všetky potrebné údaje, vrátane mzdových a účtovných údajov, ako i vecného popisu,
kde, ako a akým spôsobom boli čerpané prostriedky. V neposlednom rade netreba
zabúdať na dôkladnú evidenciu dokladov, bločkov, objednávok, faktúr, či iných
dokladov súvisiacich s projektom.
5.7 Manažment rizík výskumných projektov
Manažment rizík vo výskumných projektoch je zameraný na identifikovanie možných
rizík a ich možných riešení. Úlohou je teda identifikovať všetky možné druhy rizík,
ktoré by mohli projekt ohroziť, ale aj spôsoby ich eliminácie, či spôsoby ich riešenia.
Týmito rizikami môžu byť napríklad:
zmeny v riešiteľskom kolektíve
zmena alebo odchod hlavného riešiteľa
nedostupnosť dát, nemožnosť vstupu do terénu
nízka kvalita zozbieraných dát
nedodanie čiastkových úloh spoluriešiteľmi načas
časový posun, ap.
736. Výskumný návrh a výskumný protokol
V rámci tejto časti sa dozviete základné informácie o výskumnom návrhu
a výskumnom protokole. Povieme si tiež niečo o tom, ako vypracovať výskumný
návrh a výskumný protokol. Cieľom tejto kapitoly je pochopiť rozdiel medzi
výskumným návrhom a výskumným protokolom a oboznámiť sa s procesom ich
písania. V neposlednom rade je cieľom tejto časti príprava pre samostatné
vypracovanie výskumného protokolu.
6.1 Výskumný návrh (research proposal)
Výskumný návrh je dokument s popisom navrhovanej, resp. pripravovanej
výskumnej štúdie. Zhotovuje sa pred začatím výskumnej štúdie. Slúži pre
zadávateľov, resp. vyhlasovateľov grantovej súťaže v prípade, že sa uchádzame
o finančné prostriedky. Môže však slúžiť aj pre vlastné potreby ako scenár pre náš
vlastný výskum. V porovnaní s výskumným protokolom je výskumný návrh viac
všeobecný.
Ako si iste pamätáte z predchádzajúcej kapitoly, zadávateľmi máme na mysli
najmä grantové agentúry, prípadne ministerstvá, iné inštitúcie, či Európsku komisiu.
Každý z týchto subjektov má trochu iné požiadavky na štruktúru a formu
výskumného návrhu. Všeobecne však platí, že každý výskumný návrh obsahuje viac-
menej tie isté náležitosti, ktoré si zhrnieme v ďalšej časti.
6.2 Príprava výskumného návrhu
Pri príprave výskumného návrhu je dôležitá mentálna príprava. Je potrebné si
uvedomiť, že príprava výskumného návrhu je dlhodobá a sústredená práca. Nie ste
však na to sami, stale máte na pomoc kolegov, buď tých, ktorí s vami priamo
participujú na projekte, alebo aj iných skúsenejších kolegov, s ktorými sa vždy môžete
poradiť. Je dôležité zvoliť pozitívne nastavenie mysle a zamerať sa skôr na to, že je to
hlavne príležitosť a nie len vela práce. V najhoršom prípade, keby aj projekt neprešiel
je možné využiť text grantu napríklad na odborné články.
Ak nevieme ako začať, jednou z možností je zvoliť tzv. systém FITS:
74F - Fills a gap in a knowledge – mali by sme sa teda pokúsiť identifikovať, aké sú
chýbajúce poznatky v danej výskumnej oblasti.
I – Important – mali by sme sa zamyslieť nad tým, pre koho je náš návrh dôležitý.
Uvažujme nad tým, čo je dôležité pre výskumnú oblasť, čo pre grantovú agentúru
a pre nás samotných.
T - Test a hypothesis – uvažujme nad tým, akú hypotézu by sme mohli, resp. chceli
testovať.
S - Short-term investments = long term gain in a field – treba mať na zreteli, že optika
zadávateľov je jasná. Z ich pohľadu by ich krátkodobá investícia mala viesť ku
dlhodobému prínosu vo vedeckej oblasti. Návrhy spĺňajúce toto kritérium majú väčšiu
šancu na úspech.
Takýmto spôsobom, z pohľadu FITS, bude na náš výskumný návrh nazerať
najmä hodnotiteľ. Definovať koncept nášho projektu nám môže pomôcť aj literárny
rešerš. Vždy však pomôže aj rozhovor so skúsenejšími kolegami.
Príprava výskumného projektu zahŕňa i identifikáciu možnej grantovej agentúry,
prípadne schémy, alebo konkrétnej výzvy. Aj tu je dobré sa najskôr pozhovárať so
skúsenejšími kolegami, prípadne si pozrieť webstránky jednotlivých agentúr.
O mnohých grantových výzvach informujú i rôzne odborné spoločnosti, prípadne
vedecké žurnály.
Aby sme si vybrali správnu výzvu, je nevyhnutné, aby sme zosúladili vlastné ciele
s cieľmi agentúry. Je teda dôležité sa pozrieť, či sa zhodujeme v type výskumu, či sa
napríklad naša krajina alebo inštitúcia nachádza na zozname oprávnených žiadateľov,
či nám účasť v grantovej súťaži nelimitujú naše grantové možnosti (napr. pri
podmienke agentúry o finančnej spoluúčasti) a podobne.
Je veľmi dôležité si dôsledne prečítať grantovú výzvu, aká je jej misia, aké sú jej
ciele, aké sú termíny podania a termíny vyhodnotenia, aký je spôsob podania
výskumného návrhu (či je to elektronicky, poštou, alebo kombinovane), či nie je
podmienkou podania i dodanie podporných listov (napr. od rôznych expertov,
univerzity, či rôznych inštitúcií, ako napr. ministerstiev, ap.).
V rámci
prípravy
nesmieme
zabúdať
i na
informovanie
všetkých
zainteresovaných aktérov alebo partnerov. Mnohé návrhy buď vyžadujú alebo
75povoľujú listy od vašej inštitúcie, administrátorov, prípadne partnerov a
spolupracovníkov. Niektoré financujúce inštitúcie požadujú listy podpory alebo
záväzku a iné to nedovoľujú. Znamená to, že grantová agentúra môže vyžadovať
napríklad vyjadrenie záujmu, záväzku alebo podpory listom (tzv. letter of interest, letter
of commitment, letter of supoport). Napríklad letter of commitment vyjadruje zámer
signatára vyčleniť zdroje na financovaný projekt (personálne, materiálne a iné), ako je
uvedené v liste, ak by bol návrh financovaný. Môže tiež poskytnúť zdôvodnenie
partnera pre podporu projektu a poukázať na silné stránky organizácie, ktoré by mohli
byť cenné pri implementácii alebo udržiavaní projektu. Letter of Support zas vyjadruje
znalosti partnerskej alebo inej organizácie a jej podporu nášmu projektu vrátane toho,
prečo je projekt dôležitý a ako súvisí s poslaním organizácie alebo vyjadrenými cieľmi.
Môže sa vyjadrovať ku kvalifikácii alebo schopnosti navrhovateľa dokončiť projekt.
Takéto listy vyjadrujúce podporu alebo zámer spolupracovať či využívať výsledky
projektu (napríklad od Ministerstva školstva či zdravotníctva, prípadne inej všeobecne
uznávanej inštitúcie či organizácie alebo od potenciálnych partnerov vo výskumnom
projekte) môžu byť pridanou hodnotou a poskytnúť hodnotiteľom mnoho ďalších
informácií na posilnenie návrhu.
6.3 Písanie výskumného návrhu
Po dôkladnej príprave sa môžeme vrhnúť na písanie výskumného návrhu. Pri písaní
vychádzame z toho, že každý výskumný návrh má schematickú štruktúru. Túto
štruktúru vytvárame na základe požiadaviek grantovej agentúry, vrátane názvov
kapitol a podkapitol, ktorých konkrétnejší obsah je zväčša indikovaný samotnou
agentúrou.
Vo všeobecnosti má každý výskumný návrh približne takúto základnú štruktúru,
a teda obsahuje:

názov, akronym – uvádzame výstižný názov a snažíme sa vymyslieť pútavý
a ľahko zapamätateľný akronym

informácie o hlavnom riešiteľovi a spoluriešiteľoch – tu sa uvádzajú informácie
o ich odbornosti, publikáciách, skúsenostiach s predchádzajúcim výskumom,
ap.
76abstrakt – ide o stručné zhrnutie výskumného návrhu
definovanie problému a zdôvodnenie výskumu – v rámci tejto časti pracujeme
s literatúrou, popisujeme súčasný stav a súčasné trendy v skúmanej oblasti
zámer a ciele – v tejto časti popisujeme hlavný cieľ a čiastkové ciele
použité metódy – táto časť je zameraná na popis metód zberu dát a analýzy dát
uskutočniteľnosť – popisujeme, akým spôsobom sa zabezpečí uskutočniteľnosť
plánovaných aktivít

etické aspekty – v tejto časti sa popisujú možné etické problémy a spôsob ich
riešenia, popisuje sa, akým spôsobom bude dodržaná vedecká integrita
a zachované etické príncípy výskumu

plánované výstupy – popisujeme plánované publikácie, konferencie,
diseminačné aktivity, ap.
časový harmonogram – povinná súčasť popisujúca následnosť krokov
rozpočet – podrobne popisujeme a vysvetľujeme potrebu a výšku jendotlivých
položiek v nákladoch (bližšie informácie o rozpočte boli diskutované
v predchádzajúcej kaptiole)

manažment rizík – popisuje sa manažment možných rizík (o manažmente rizík
sme diskutovali v predchádzajúcej kapitole).
V tejto časti si povieme zopár tipov a trikov ako napísať výskumný návrh. Ak
bola naša príprava dôsledná, definovali sme si koncpet, identifikovali možnú
grantovú agentúru, uistili sme sa, že je daná výzva pre nás vhodná a taktiež sme
informovali zainteresovaných, je potrebné začať písať. Teda napĺňať kapitoly bez
zásadného sledovania toku textu, či gramatiky. V tejto fáze je dôležité písať, nie
editovať. Editovanie nasleduje až v ďalšej fáze. Až po naplnení kapitol pokračujeme
revidovaním textu. Až teraz sú na rade všetky upresnenia a je čas na sledovanie
zrozumiteľnosti a súvislosti textu. Nesmieme tiež zabudnúť na to, že väčšina agentúr
požaduje podanie projektu alebo niektorých jeho kapitol aj v anglickom jazyku.
S prekladom je vhodné začať po finalizácii slovenskej verzie a vyčleniť si na to
dostatok času.
Pri písaní nám pomôže, ak sa pokúsime myslieť ako hodnotiteľ (reviewer). Mali
by sme napr. formátovať text tak, aby bolo ľahké nájsť dôležité body projektu. Ak to
77zadávateľ explicitne neurčuje, odporúčame tiež zvoliť optimálny font, veľkosť písma
a medzery, aby sa text ľahko čítal. Je dobré písať radšej v odstavcoch a nechať náš text
„dýchať“. V neposlednom rade je dôležitý súlad výskumného návrhu s požiadavkami
agentúry. Je potrebné vyhnúť sa formálnym chybám, ktoré by nás mohli zbytočne
diskvalifikovať.
Nemenej dôležitá je pri písaní textu konzultácia a revízia. Je dobré sa pokúsiť
dohodnúť si konzultantov, napr. spomezdi kolegov. Nie je žiadúce prideliť celý text
jednej osobe. Vhodnejšie je rozdeliť konkrétne pasáže, konkrétne časti textu medzi
viacerých konzultantov. Vzhľadom na termíny výziev je dôležité, aby konzultanti mali
na prácu dostatok času. Zároveň je ale nevyhnutné žiadať rešpektovanie termínov,
aby sme sa nedostali do časového stresu.
6.4 Podanie výskumného návrhu
Ako už bolo spomenuté, býva zvykom, že pred podaním je nevyhnutné získanie
nutných súhlasov a podpisov. Myslia sa tým najmä podporné listy, či súhlasné
stanoviská a podpisy od spolupracovníkov, vedúcich oddelení, ústavu, fakulty, či
univerzity, prípadne kancelárie podpory výskumu, ekonomickej podpory, či právnej
podpory.
Pred podaním je dôležité si ešte raz overiť termíny a spôsoby podania. Či sa
projektový návrh podáva elektronicky, alebo poštou, prípadne oboma spôsobmi. Je
potrebné sa pripraviť na to, že môžu nastať komplikácie a problémy. Čokoľvek môže
zlyhať (napr. elektronické systémy môžu byť náchylné na preťaženie, keď sa na
poslednú chvíľu snaží vložiť projekt do systému priveľa uchádzačov) a preto si
netreba nechať podanie projektu na poslednú chvíľu. Je potrebné si nechať extra čas
na kontrolu a finalizáciu potrebných materiálov. Po podaní projektu je potrebné si
uchovať potvrdenia, resp. dôkazy o odoslaní projektu, ako i potvrdenia z grantovej
agentúry o prijatí.
6.5 Hodnotenie výskumného návrhu
Čo
sa
týka
hodnotenia
výskumného
návrhu,
ide
o formálne,
odborné
a administratívne hodnotenie. Hodnotí sa teda jednak formálna stránka, ktorú
78obvykle
hodnotí
vyhlasovateľ
grantovej
súťaže.
Kontroluje
sa
dodržanie
termínu, formát podania, prípadne ostatné formálne kritériá a administratívna časť.
Nasleduje odborné vyhodnotenie, ktoré je zväčša anonymné, pričom
hodnotiteľmi sú zväčša experti vybraní z databázy expertov-hodnotiteľov. Finálne
hodnotenie následne vykonáva vyhlasovateľ grantovej súťaže na základe hodnotenia
formálnej stránky a na základe názoru expertov.
Nie zdriedka sa stáva, že projektové návrhy, ktoré nesplnili formálne kritériá
sú hneď vyradené a k expertom sa na hodnotenie ani nedostanú.
Základnými kritériami, na základe ktorých sa vyhodnocuje sú:
súlad s prioritami výzvy a strategického programu,
významnosť podávaného návrhu
vedecká a technológická stránku návrhu – excelentnosť, úroveň pokroku
(beyond state of art), použitá metodika, pridaná hodnota
potenciálny dopad – vedecký, spoločenský
kvalita konzorcia – partneri, rozdelenie úloh, skúsenosti, územné pokrytie
plán manažmentu – celkový dojem riadenia projektu
diseminácia – diseminačné a popularizačné aktivity súvisiace so zverejňovaním
a rozširovaním poznatkov

zdroje – úroveň, reálnosť a účelnosť rozpočtu, súlad rozpočtu s navrhovanou
prácou

horizontálne záležitosti – zapojenie žien, dosah návrhu mimo vedeckej
komunity, súlad so vzdelávacími prioritami, etické aspekty, ap.
6.6 Vyhodnotenie výskumného návrhu
Po hodnotení nasleduje rozhodnutie a agentúra, resp. vyhlasovateľ zasiela hlavnému
riešiteľovi vyhodnocovaciu správu. Nastať môžu tri varianty:

Výskumný návrh je zamietnutý – v tomto prípade je dôležité dôkladne
preštudovať dôvody, prípadne zahájiť prípravy na opätovné podanie

Výskumný návrh je schválený, ale na čakacej listine – táto situácia často nastáva
v prípade rámcových programov, v takomto prípade je potrebné sledovať
vývoj a zostať v kontakte s agentúrou
79
Výskumný návrh je schválený a prijatý – ideálny variant; v prípade rámcových
programov to znamená pozvánku na zahájenie rokovaní o zmluve; v prípade
domácich projektov je po schválení poskytnuté bodové hodnotenie a následne
i rozhodnutie o výške pridelených prostriedkov.
6.7 Výskumný protokol
Výskumný protokol je dokument s podrobným popisom konkrétnych krokov celého
priebehu navrhovanej (pripravovanej) výskumnej štúdie. Zhotovuje sa pred začatím
výskumnej štúdie.
Pokiaľ ide o účel, vypracováva sa jednak pre vlastné potreby - interný
výskumný protokol, ktorý nám slúži ako scenár pre vypracovanie výskumnej štúdie
(detailed roadmap)
alebo sa tiež vypracováva pre kontrolné orgány v rámci
univerzity, prípadne iných inštitúcií. Najčastejšie ide o etické komisie. Problematike
etických komisí sa venuje Kapitola 2 tejto publikácie. Teraz sa však vrátime späť
k výskumnému protokolu.
V porovnaní s výskumným návrhom je výskumný protokol konkrétnejší.
Každý výskumný protokol spravidla pozostáva zo štyroch hlavných častí: V prvej
časti uvádzame názov, akronym. popisujeme výskumný tím, zdôvodnenie výskumu
(výskumná téma) a výskumný problém (výskumné otázky, príp. hypotézy). Druhá
časť sa venuje výskumným metódam a nástrojom. Popisujeme tu výskumný súbor,
metódy zberu dát, metódy analýzy dát, vrátane informácií o spracovaní, uskladnení
a použití dát. V tejto časti sa zvyčajne popisujú aj etické aspekty štúdie (anonymita,
informovaný súhlas, ap.). V tretej časti štúdie popisujeme organizáciu a priebeh
výskumu, postupnosť krokov, vrátane časového harmonogramu. Poslednú štvrtú časť
spravidla tvorí rozpočet.
6.8 Príprava prvej časti výskumného protokolu
V prvej časti protokolu popisujeme názov, akronym, projektový tím, zdôvodnenie
výskumu a výskumný problém. Názov protokolu je rovnaký ako názov výskumnej
štúdie. Mal by byť stručný a výstižný. Akronym zase nápaditý a zapamätateľný.
80Pokiaľ ide o výskumný, resp. projektový tím, popisujeme v tejto časti, kto bude
hlavným riešiteľom (vrátane uvedenia mena, titulov a inštitúcie). Popisujeme tiež
spoluriešiteľov (meno, tituly, inštitúcia). V porovnaní s výskumným návrhom je táto
časť stručnejšia.
Pri zdôvodnení výskumu popisujeme výskumnú tému, súčasný stav i súčasné
trendy v skúmanej oblasti. V rámci tejto časti pracujeme s literatúrou. Opäť platí, že
v porovnaní s výskumným návrhom je táto časť stručnejšia.
Napokon záver prvej časti tvorí opis výskumného problému. Stručne
popisujeme výskumný zámer našej štúdie, výskumné otázky, príp. hypotézy.
6.9 Príprava druhej časti výskumného protokolu
Druhá časť výskumného protokolu sa týka výskumných metóda a nástrojov. Podrobne tu
popisujeme výskumný súbor. Teda, aký je základný súbor (resp. populácia, z ktorej
vychádzame), popisujeme tiež výberový súbor, resp. aká bude naša výskumná vzorka,
koho budeme skúmať (dospelí, deti, vekové kategórie, región, krajina, ap.). Taktiež
popisujeme akým spôsobom plánujeme výber uskutočniť (náhodný, zámerný) a ako
budeme respondentov alebo účastníkov našej štúdie oslovovať.
V tejto časti tiež podrobne popisujeme zber a analýzu dát. Popisujeme akým
spôsobom budeme zbierať a analyzovať dáta. Či použijeme metódy kvalitatívneho
(napr. interview, fokusová skupina), kvanitatívneho (napr. vzorky, dotazník), alebo
zmiešaného výskumu (napr. Mapovanie konceptov).
Táto časť tiež obsahuje popis spracovania a uskladnenia dát. Akým spôsobom
napr. uskladníme biologický materiál, ako uskladníme dotazníky. Taktiež popisujeme
použitie dát, teda kto, kedy a akým spôsobom bude používať dáta.
V neposlednom rade tu popisujeme i etické aspekty nášho výskumu. Vo
všeobecnosti sa tu snažíme identifikovať etické otázky a spôsob ich adresovania. Môže
ísť napr. o informácie týkajúce sa anonymity pri výskume, či informovaného súhlasu.
6.10 Príprava tretej časti výskumného protokolu
V tretej časti výskumného protokolu zvyčajne popisujeme organizáciu a priebeh
plánovaného výskumu. Uvádzame tu časový harmonogram, o ktorom sme hovorili
81v predchádzajúcej časti, v kontexte časového manažmentu projektov. Ako už bolo
spomenuté, najčastejšie používame Ganntov diagram.
Najbežnejší postup ako vypracovať túto časť protokolu je:
zadefinovať hlavné etapy projektu
zadefinovať jednotlivé úlohy, kroky v rámci hlavných etáp
určiť postupnosť krokov
vymedziť (reálne) časovú potrebu jednotlivých krokov
pridať časovú rezervu
6.11 Príprava štvrtej časti výskumného protokolu
Poslednú štvrtú časť protokolu tvorí rozpočet. O jeho tvorbe sme si hovorili
v predchádzajúcej časti tejto publikácie. V krátkosti si pripomenieme, že existujú dva
hlavné spôsoby ako vypracovať rozpočet k výskumnému projektu, a to spôsob
Bottom-up, teda zdola nahor, alebo spôsob Top-down, čiže zhora nadol.
Pri spôsobe Bottom-up k hlavným etapám a jednotlivým krokom projektu
priradíme zdroje, a to ľudské zdroje (mzdy), materiálové zdroje (ceny), prípadne iné
zdroje (služby, cestovanie). Následne je potrebné tieto zdroje vyčísliť, resp. im pridať
peňažnú hodnotu, čo nám pomôže sa v závere dopracovať k výslednej sume.
Druhým spôsobom je Top-down. V tomto prípade vychádzame z výslednej
sumy, ktorú máme k dispozícii, pričom začleňujeme sumy do jednotlivých kategórií
(napr. podľa priamych a nepriamych nákladov).
6.12 Podanie výskumného protokolu
V závere tejto kapitoly si ešte pripomenieme, na čo by sme nemali pri podaní
výskumného protokolu zabudnúť. Pri podaní výskumného protokolu je nevyhnutné
poskytnúť všetky potrebné informácie, vrátane príloh. Prílohami máme na mysli napr.
informované súhlasy, dotazníky, ktoré budeme v štúdii používať, ap.
Nesmieme tiež zabúdať, že etické komisie zasadajú niekoľkokrát ročne. Preto
je potrebné počítať s istou časovou rezervou.
Pokiaľ ide o výsledok, pri kladnom hodnotení etická komisia výskumný
protokol schváli. V tomto prípade zašle potvrdenie s číslom, ktoré sa ďalej používa v
82projektovom návrhu, článkoch, publikáciách, prípadne na vyžiadanie. Niekedy sa
stáva, že výskumný protokol nie je schválený. V tomto prípade etická komisia žiada
výskumný tím o prepracovanie, prípadne doplnenie dodatočných informácií, alebo
dokumentov.
837. Logistika zberu údajov
Táto kapitola bude venovaná logistike zberu údajov. V tejto časti by ste sa mali naučiť,
ako treba postupovať pri plánovaní zberu údajov. Dozviete sa, čo by mal obsahovať
protokol zberu údajov a na čo nezabudnúť pri tvorení rozpočtu harmonogramu zberu.
Tiež sa oboznámime, ako pracovať s personálnou a materiálnou kapacitou, teda ako
uvažovať pri tvorbe výskumného tímu a pri plánovaní spotrebných materiálov.
Povieme si niečo o dileme medzi metodológiou a etikou vo výskume a o anonymite.
Naučíme sa, ako má prebiehať samotný odber biologických vzoriek s ohľadom na
bezpečnosť práce. Spomenieme aj to, ako sa dá pri zbere údajov využiť online zber
údajov. Na záver sa dozvieme, akými spôsobmi môžeme získať a udržať si
respondentov.
7.1 Protokol výskumu
Aby náš zber údajov prebehol tak ako má, je vhodné vopred sa zamyslieť a spísať
všetko dôležité do takzvaného protokolu. V protokole by mali byť obsiahnuté jasne
formulované ciele zberu údajov (tzn. čo chceme zbierať, prečo to chceme zbierať, ako
to chceme zbierať). Je veľmi dôležité naformulovať si pravidlá, kompetencie a podrobný
popis spôsobu zberu údajov. Pravidlá sa môžu týkať napríklad spôsobu riešenia
niektorých situácií, ktoré dokážeme predvídať. Kompetencie hovoria o tom, kto je za
čo zodpovedný, teda akým čiastkovým úlohám sa venuje. Ujasnenie si kompetencií v
rámci výskumného tímu je veľmi dôležité, aby sa nestávalo, že člen tímu čaká na
nejakú inštrukciu alebo čiastkový výstup od niekoho, o kom si on myslí, že by mu to
mal dať, a pritom všetci čakajú, že ten člen tímu je sám schopný sa rozhodnúť
a pokračovať v plnení zverenej úlohy. Malo by byť ujasnené, kto za čo zodpovedá
v prípade, že niekomu niečo nie je jasné, komu sa má ozvať a kto ho má vedieť
inštruovať, aby každý dostal informáciu, ktorú potrebuje.
Spôsob zberu údajov by mal objasniť spôsob oslovenia potenciálnych
respondentov, zabezpečenia informovaného súhlasu, odberu biologických vzoriek,
ich transportu, skladovania a vyhodnocovania. Pri oslovovaní respondentov musí byť
z protokolu jasné kto, kde, ako a kedy respondentov osloví (napr. lekár alebo pomocná
výskumná sila, osobne pri vyšetrení, počas hospitalizácie, telefonicky, e-mailom).
84Príklad formulácie oslovenia respondentov jednoduchou a jasnou formuláciou
uvedený v protokole uľahčí nám aj našim asistentom, ktorých budeme mať v našom
tíme, spôsob komunikácie. To, čo potrebujeme odkomunikovať našim respondentom,
nenecháme na ich tvorivosť. Minimalizujeme tak akýkoľvek individuálny,
subjektívny, či neprimerane kreatívny vplyv, ktorý sa nemusí zhodovať s cieľmi nášho
výskumu. Zabezpečenie informovaného súhlasu neznamená len to, že bude v
protokole uvedená jeho presná formulácia. Je vhodné obsah informovaného súhlasu
respondentom slovne vysvetliť, poskytnúť im priestor na kladenie otázok, objasniť
pravidlá ich účasti, spôsob nakladania so získanými údajmi a možnosti ako zo štúdie
odstúpiť. Tieto náležitosti by teda mali byť v protokole uvedené spolu s tým, kto bude
za administráciu informovaných súhlasov zodpovedný. V neposlednom rade by mal
protokol obsahovať popis spôsobu odberu biologických vzoriek, ich transportu,
skladovania a vyhodnocovania. Ak napríklad odoberáme krv alebo výtery je dobré
uviesť, ako presne sa to má uskutočniť, aby sa nestalo, že samotný proces získavania
a prepravy vzoriek spôsobí ich kontamináciu alebo znehodnotenie, ktoré potom bude mať
vplyv nielen na validitu toho, čo sme vlastne zistili ale aj na hospodárne nakladanie
s financiami.
7.2 Rozpočet
Otázke rozpočtu v rámci celého projektu sme sa venovali v kapitole Výskumné
projekty, ich príprava a písanie. V nasledujúcej časti sa preto zameriame na rozpočet,
ktorý pokrýva špecificky jeho logistickú časť. Rozpočet je veľmi dôležitá súčasť nie len
celkového projektu. Aj samotná logistika zberu údajov si vyžaduje finančné
plánovanie. Ak na zber údajov vyčleníme konkrétnu sumu, je dobré vedieť, ako presne
a na čo všetko danú sumu využijeme. V rozpočte by sme mali zahrnúť aj výdavky na
kancelársky materiál, tonery, obálky, poštovné, či výdavky na telekomunikačné alebo
tlačiarenské služby. Najmä vo väčších projektoch je často potrebné zabezpečiť
komunikáciu tak medzi zapojenými pracoviskami, ako aj medzi výskumníkmi
a respondentami. To nemusí byť zabezpečené len formou elektronickej komunikácie.
Častokrát je potrebné zasielať materiály poštou. Sprievodné materiály ako
informované súhlasy, letáky ale aj samotné dotazníky je potrebné vytlačiť. V závislosti
85od množstva je vhodné zvážiť, či je výhodnejšie materiály vytlačiť v tlačiarni na
pracovisku alebo využiť niektoré tlačiarenské služby. Je vhodné rátať tiež s tým, že
výskumníci v teréne musia byť schopní komunikovať, alebo sa v teréne pripájať na
portál s elektronickým dotazníkom, k čomu je potrebný telefón alebo tablet so SIM
kartou a musíme preto rátať aj s úhradou faktúr za dáta a telekomunikačné služby.
Ak robíme medicínsky výskum, musíme automaticky počítať s tým, že budeme
používať spotrebný materiál (dezinfekcie, striekačky, prípadne technické zariadenie
na prepravu vzoriek, mrazničky, chladiace boxy a pod.). Keďže môže ísť aj o finančne
nákladnejšie veci, je vhodné vopred si ujasniť potrebné množstvo, aby sa nestalo, že
sa nakúpi 30 chladiacich boxov, ale využijú sa len tri.
Veľkú čiastku v rozpočte tvoria odmeny. Ak chceme robiť výskum, musíme
myslieť na to, že pomocníkov/asistentov, ktorých máme v našom výskumnom tíme
potrebujeme nejakým spôsobom zaplatiť. Ak máme obmedzený rozpočet, je potrebné
zvážiť, akú sumu vieme týmto pomocným výskumným silám ponúknuť aby bola
dostatočne motivujúca a zároveň nezruinovala náš rozpočet.
Dôležitú položku v rozpočte môžu tvoriť aj prepravné a cestovné náklady. Nie
všetko sa dá poslať poštou, niekedy treba uvažovať nad kuriérom, prípadne nad
nejakým členom tímu, ktorý je ochotný zabezpečiť napríklad transport dotazníkov do
iného mesta vlastným autom. Týka sa to aj rôznych školení, pretože ak pracujeme na
viacerých miestach a máme spolupracovníkov po celom Slovensku, je potrebné sa
s nimi stretnúť a zaškoliť ich ešte predtým, ako sa rozbehne samotný zber. Dôležité je
rátať aj s finančnou rezervou prípadne mať predstavu o tom, z akých zdrojov vieme
dodatočné nepredvídané náklady dofinancovať alebo z ktorých položiek v našom
rozpočte vieme ušetriť. Vždy si musíme uvedomiť, že ak nemáme financie na celý
výskum alebo na všetko, čo sme chceli, musíme vedieť, z ktorých častí toho rozpočtu
vieme zľaviť, čo sa dá vypustiť. Napríklad z 30tich asistentov budú len desiati,
chladiace boxy vieme nahradiť napr. chladiacimi taškami, ktoré sú lacnejšie, atď. To
nám ale následne vplýva na ďalší postup prepravy vzoriek, keďže napríklad chladiaci
box udrží vzorku v potrebnej teplote určitý počet hodín, avšak lacnejší spôsob udrží
potrebnú teplotu kratší čas, a tomu musíme tým pádom prispôsobiť ďalšie položky
nášho logistického plánu. Ambiciózne projekty si často vyžadujú štedré zdroje, aj keď
86to nie je vždy pravidlom. Musíme si preto zvážiť, či chceme robiť komplexný a
náročný projekt alebo menší projekt, ktorý nemusí byť až taký nákladný na financie,
kde sa budeme zameriavať len na čiastkové problémy.
7.3 Časový harmonogram
Súčasťou protokolu je aj presný časový harmonogram, v ktorom sú definované
jednotlivé kroky. Aj tieto jednotlivé kroky môžu mať svoj vlastný podrobnejší
harmonogram. Časový harmonogram by mal byť čo najdetailnejší, aby sme vedeli
presné dátumy a časy začiatku a konca jednotlivých činností. Treba rátať s presunmi,
prestávkami a inými prerušeniami. Takýto časový harmonogram môže byť
spracovaný v Exceli prípadne v tabuľke vo Worde, môžeme použiť Ganttov diagram
alebo môžeme využiť aj aplikácie, ako je Google kalendár a pod. Uveďme si konkrétny
príklad. V pondelok sa začína zber dát, ktorý bude trvať do piatka. Už na konci
predchádzajúceho týždňa musia členovia výskumného tímu vedieť, kedy sa má tím
stretnúť, na akom konkrétnom mieste a v akom čase. Musí byť jasné, ako dlho bude
trvať transport na miesto realizácie výskumu a zberu dát či biologických vzoriek.
Doraziť je potrebné v predstihu, s rezervou zhruba 15-20 minút na prípravu. Prvé
vzorky sa už odoberajú v určenom čase, bude to trvať zruba 3-4 hodiny, predpoklad
je, že sa zozbiera 30 pacientov. Poobede o druhej alebo o tretej príde odvoz, ktorý má
zobrať okrem výskumného tímu aj vzorky, ktoré majú byť jasne definovaným
spôsobom zabalené, napríklad v chladiacich boxoch. V laboratóriách čakajú na
príchod vzoriek o piatej. Vopred dohodnuté laborantky prevezmú vzorky a musia ich
začať hneď spracovávať, aby sa vzorky nepokazili, prípadne ich musia do nejakého
času, napríklad do 30 minút od prevzatia uložiť v mrazničke a zmraziť na konkrétnu
teplotu, kde budú čakať na ďalšie spracovanie.
Časový harmonogram by mal byť pripravený v predstihu a je veľmi dôležité
prediskutovať ho s ostatnými členmi výskumného tímu, ktorí môžu mať veľmi dobré
pripomienky a môžu nám ho pomôcť spresniť a doladiť, aby sme sa nedostávali do
časového stresu či sklzu. Pri jeho príprave je dôležité brať do úvahy prirodzené cykly
ako sú ročné obdobia (keď chceme skúmať chrípkové stavy, tak to nebudeme robiť
v lete, lebo pacientov s chrípkou v lete bude veľmi málo, takže sa budeme sústrediť na
87zimné mesiace ako január alebo február), rôzne spoločenské a kultúrne udalosti (napr.
sviatky alebo prázdniny). Týka sa to nie len toho, že počas letných alebo Vianočných
prázdnin budú naši respondenti a kolegovia ťažko zastihnuteľní, ale aj možného
skreslenia dát. Ak by sme napríklad chceli skúmať užívanie alkoholu u adolescentov,
ktorých by sme sa pýtali na užívanie alkoholu za posledný mesiac, nemali by sme to
robiť ihneď po Veľkej noci, kedy je veľká šanca, že vysoké percento adolescentov bude
reportovať skúsenosti s alkoholom. Hoci by tieto skúsenosti boli len okrajové alebo
výnimočné, mohlo by to spôsobiť skreslenie, na základe ktorého by sa mohlo zdať, že
výskyt užívania alkoholu u adolescentov je veľmi vysoký.
7.4 Výskumný tím
O výskumnom tíme môžeme uvažovať ako o personálnej kapacite. Ľudia, s ktorými
spolupracujeme, sú zdroje. Od ich kvality závisí to, akú kvalitnú prácu odvedú alebo
aké kvalitné výsledky dosiahneme. Okrem kvality potrebujeme uvažovať aj nad
počtom členov výskumného tímu a počtom výskumných asistentov, pričom je
potrebné rátať so zastupiteľnosťou a zálohami pre prípad kolízie pracovných činností
alebo práceneschopnosti z dôvodu choroby. Podcenenie personálnych kapacít môže
ohroziť množstvo získaných vzoriek a ovplyvniť aj kvalitu celého výskumu. Preto je
vhodné mať vopred dohodnutých konkrétnych kolegov alebo asistentov ako
náhradníkov, ktorí vedia v prípade potreby vykryť prípadné výpadky na strane
personálnej kapacity. Môžu to byť kolegovia, ktorí budú v zálohe, prípadne si
vyškolíte viacerých asistentov s tým, že do terénu budú chodiť len v prípade
nevyhnutnej potreby. Môžete si tiež vymyslieť rôzne spôsoby rotácie ľudí, aby sa
nestalo, že na niektorý deň vám do terénu neprídu tí, s ktorými ste rátali.
Veľmi dôležité je dbať aj na odbornú spôsobilosť členov tímu vzhľadom na
zverenú úlohu v tíme a ubezpečiť sa, či má daný člen tímu na vykonávanie
konkrétnych činností potrebnú kvalifikáciu alebo oprávnenie (administrovať dotazník
môže aj medik alebo výskumný asistent po zaškolení, ale odoberať krv dieťaťu
nemôže ktokoľvek). Ak napríklad potrebujeme v rámci zbierania biologických vzoriek
odoberať respondentom krv, nemôžeme túto úlohu v rámci tímu zveriť členom bez
potrebného medicínskeho vzdelania. Budeme preto hľadať medikov, prípadne už
88vyštudovaných lekárov alebo nejakých zdravotníkov so zdravotníckym vzdelaním,
ktorí by mali potrebnú odbornú spôsobilosť. Ak by totiž nastal akýkoľvek problém,
napríklad by došlo k poškodeniu pacienta alebo strate vedomia, má problém celý
výskumný tím.
Veľmi dôležité pri výskumnom tíme je adekvátne zaškolenie všetkých jeho
členov na zber dát. Aj keď spolupracujeme s odborníkmi, lekármi, ktorí majú bohatú
prax, je vždy vhodné všetkých rovnako zaškoliť, aby boli všetci rovnako oboznámení
s presnými cieľmi a postupmi výskumu. Je totiž nevyhnutné, aby boli všetky procesy
štandardizované, aby členovia tímu boli jednotní v spôsobe akým oslovujú
respondentov a zbierajú dáta. Nie je žiadúce, aby si každý robil veci po svojom a
osobná kreativita sa nepripúšťa, pretože to má vplyv na kvalitu dát. Zaškolenie
zjednodušuje priebeh samotného zberu dát a vplýva na to, ako kvalitné data získame.
Od kvality asistentov a ich schopnosti adekvátne reagovať v nepredvídaných
situáciách závisí kvalita zozbieraných dát a celkový priebeh zberu. Aj preto je v rámci
školení dobré hovoriť o prípadných nepredvídateľných situáciách a o tom, čo robiť
v prípade, ak taká situácia nastane.
7.5 Spotrebný materiál
Spotrebný materiál je naša materiálna kapacita. Potrebujeme si premyslieť, čo presne
je potrebné zabezpečiť. Dôležité je nie len množstvo ale aj špecifikácia. Ak napríklad
vieme, že budeme odoberať krv, potrebujeme robiť testy z plnej krvi alebo ju
spracujeme na sérum? Aké ihly a skúmavky na to potrebujeme? S antikoagulačným
činidlom alebo bez? Koľko mililitrov presne? Čo ďalšie je ešte potrebné pri odbere
krvi? Latexové rukavice? Dezinfekcia? Chladiaci box na transport? Chladiace vložky?
Aké kity potrebujeme zabezpečiť na testy? Koľko vzoriek viem otestovať na jednom
kite? Dôležitý môže byť tiež výber výrobcu a dodávateľa, kde je potrebné zohľadniť
pomer kvality a ceny vzhľadom na naše ciele. Potrebujeme zabezpečiť štandardnosť,
preto ak sa rozhodneme pre konkrétny typ odberového materiálu alebo testu, nemali
by sme počas zberu a spracovania vzoriek prechádzať z jedného typu na druhý,
pretože to môže ovplyvniť naše výsledky.
89S tým súvisí aj dostupnosť spotrebného materiálu na trhu alebo v skladoch. Tú
treba preveriť a zohľadniť, aby sa nám nestalo, že budeme musieť odložiť plánované
aktivity pre nedostupnosť materiálu, ktorý potrebujeme. Čo sa týka množstva, je
veľmi dôležité si uvedomiť, že ak nenakúpime dostatok materiálu, môže to ohroziť
úspešnosť zberu. Dodatočné objednávanie materiálu môže narušiť časový
harmonogram. Materiál je totiž nutné objednávať s dostatočným predstihom a vopred
sa ubezpečiť o dodacích lehotách či dĺžke verejného obstarávania. Zároveň ale
zohľadniť aj expiráciu napríklad kitov alebo spotrebného materiálu. Ak nakúpime
materiálu priveľa, budú v tom viazané zdroje, ktoré by sme mohli využiť niekde inde
a riskujeme, že ho nestihneme spotrebovať pre dátumom exspirácie. Nákup materiálu
je preto vhodné konzultovať s kolegami a nakúpiť adekvátne množstvo.
Úroveň kvality odberového materiálu má vplyv na kvalitu zozbieraných
vzoriek. Napríklad v prípade skúmaviek musíme vedieť, aký typ, od akého
dodávateľa na aké typy analýz potrebujeme, aby sme vedeli v akých limitoch sa pri
výbere spotrebného materiálu pohybujeme a či si môžeme dovoliť siahnuť po síce
finančne dostupnejšom, ale pre potreby nášho výskumu nevyhovujúcom spotrebnom
materiáli. Po čom siahnuť? Jeden typ materiálu je drahší, ale má nejaké výhody, iný je
lacnejší, no na druhej strane môže mať určité limitácie, ktoré je potrebné zvážiť. V
rámci dodržania potrebnej štandardnosti by sme typ nakúpeného materiálu s jeho
špecifickými charakteristikami nemali meniť a mali by sme tú štandardnosť
zachovávať.
Je dobre sa o štandardnosti porozprávať vopred, aby sme vedeli, že na daný
zber budeme používať konkrétny typ materiálu a dodržať to počas celého zberu. Pre
náš výskum môže byť ohrozujúce, keď sa štandardné materiály minú v priebehu
zberu dát napríklad z dôvodu, že už na trhu nie sú dostupné. Mohla by tu byť
tendencia nahrádzať to inými alternatívami, čo však môže viesť k tomu, že
dosiahneme odlišné výsledky či nameráme rozdiely, ktoré boli spôsobené len tým, že
sme použili alternatívny odberový materiál a pokazili sme si tak výskum.
Pri rozhodovaní o nákupe je potrebné zohľadniť aj dostupnosť. Môže sa stať, že
máme v pláne kúpiť kvalitný materiál, ktorý však môže byť nedostatkový alebo vôbec
nie je dostupný, na skladoch ho nemajú a keby sme ho chceli objednať, tak príde o pol
90roka. My tým pádom premeškáme okno na zber našich dát a spôsobí nám to zásadné
problémy v logistike zberu dát. Zvážiť a následne celý čas dodržiavať môžeme
alternatívu, ktorá môže byť lacnejšia, ale dostupná a umožní nám náš zber plynulým
spôsobom zrealizovať. V prípade ekonomickosti si stále musíme zvážiť, či nám stojí za
to ušetriť pár centov a nemať dostatok materiálu alebo trošku zainvestovať
a neohroziť tým náš zber.
7.6 Metodika zberu dát a validita dát
Metodika zberu dát a to, ako si ju nastavíme, má veľký vplyv na kvalitu a validitu
nami získaných údajov. Naším cieľom pri voľbe metodiky by mala byť eliminácia
akýchkoľvek interferujúcich vplyvov. Potrebujeme sa teda zamyslieť nad tým, čo
všetko by mohlo ovplyvniť hodnoty nami skúmaných parametrov z vyšetrení a
odpovede našich respondentov pri vypĺňaní dotazníka. Niektoré interferujúce faktory
vieme ovplyvniť alebo kontrolovať a iné nevieme, no snaha o zachovanie
štandardných podmienok je veľmi dôležitá. Ak napríklad odoberáme krv, je dôležité
aby bol pacient na lačno alebo to nemá vplyv na to, čo skúmame? Hladiny toho, čo
skúmame počas dňa kolíšu, alebo sú stabilné a je teda jedno, že jednému pacientovi
sme odobrali krv o siedmej ráno a inému až na obed? Ako rýchlo potrebujeme
spracovať vzorku krvi od jej odobratia po centrifugovanie aby sa neznehodnotila? Ak
bude u adolescentov pri vypĺňaní dotazníka prítomná v miestnosti ich učiteľka
a nebodaj sa bude prechádzať pomedzi lavice počas vypĺňania, budú nám respondenti
odpovedať pravdivo na citlivé otázky? Sú naši respondenti dostatočne gramotní aby
vedeli dotazník vyplniť samostatne, alebo budú potrebovať našu pomoc? Ako to
ovplyvní získané odpovede?
Ak napríklad zbierame dotazníky na školách, tak vieme ovplyvniť to, či pri ich
vypĺňaní bude alebo nebude prítomný učiteľ. Vieme ovplyvniť to, koľko žiakov bude
naraz vypĺňať v jednej miestnosti, aby sa nevyrušovali. Pre školu môže byť
organizačne jednoduchšie natlačiť väčší počet žiakov naraz napríklad do telocvične,
kde všetci rýchlo vyplnia dotazníky a škola sa môže rýchlejšie vrátiť do štandardného
režimu. Riskovali by sme ale stratu kontroly nad štandardnými podmienkami pri
vypĺňaní dotazníka. Znamenalo by to hluk, v ktorom by sa respondenti ťažko
91sústredili a stratu súkromia, a to by potom mohlo vplývať na validitu odpovedí.
Podobné je to aj v prípade, že potrebujeme, aby nám pacienti okrem vyšetrení vyplnili
aj dotazník. Ich odpovede môže ovplyvniť to, či budú na otázky odpovedať priamo
lekárovi, či budú dotazník vypĺňať v preplnenej čakárni alebo v na to určenej
miestnosti v blízkosti ambulancie. Ideálom preto je, ak sme schopní poskytnúť
respondentom na vypĺňanie priestor, kde nie je hluk, zima alebo horúčava a kde majú
dostatočné súkromie a možnosť sústrediť sa. V prípade, ak niektorej otázke
nerozumejú, je vhodné, ak je v blízkosti administrátor, na ktorého sa môžu obrátiť
a ktorý vie akým spôsobom môže respondentovi pomôcť bez toho, aby ho navádzal
alebo ovplyvňoval jeho odpovede.
Všetky uvedené skutočnosti je možné považovať za faktory, ktoré vedia
výskum veľmi ovplyvniť a ako také by mali byť prostredníctvom štandardného
postupu v rámci logistiky zberu dát eliminované. Štandardnosť nami vytvorených
podmienok v rámci realizácie zberu dát je základom pre získavanie valídnych
výsledkov a takto nastavené podmienky, v ktorých zber dát a odoberanie vzoriek
prebieha, sa v procese zberu dát nemajú meniť. Štandardnosť podmienok je
zabezpečovaná okrem iného aj kvalitným zaškolením členov tímu, výskumných
asistentov a administrátorov, ktorí sa na zbere dát budú podieľať.
7.7 Etika výskumu v rámci logistiky zberu dát
Téme etiky výskumu sme sa na všeobecnej úrovni venovali v kapitole Etika vo
výskume – Príprava a realizácia výskumného projektu. Na otázku etiky vo výskume
sa viete pozrieť aj špecificky vo vzťahu k logistike zberu dát.
Ako už bolo spomenuté v predchádzajúcich častiach tejto kapitoly, v priebehu
prípravy logistiky zberu dát sa môžeme dostať do situácie rozhodovania sa medzi
metodologickou čistotou a etikou výskumu. Napríklad v prípade neplnoletých detí
musíme vždy vyžadovať informovaný pasívny alebo aktívny súhlas rodiča, bez
ktorého nie je môžné zber dát u konkrétneho respondenta výskumu uskutočniť.
Rovnako je potrebné získanie informovaného súhlasu aj v prípade dospelých
respondentov. Aj priamo v teréne pri realizácii zberu dát je potrebné mať neustále na
92pamäti, že každý respondent má možnosť svoju účasť v ktoromkoľvek bode
odmietnuť.
Okrem zabezpečenia informovaného súhlasu je priamo v teréne veľmi dôležité
zabezpečiť anonymitu výskumu. Nikdy sa nesmie stať, že z databázy dát alebo
odberov by mohlo byť zrejmé, ktorý respondent sa zúčastnil nášho výskumu a aké
výsledky dosiahol. Súčasťou logistiky zberu dát a s ním súvisiacej prípravy protokolu
zberu dát by mali byť procedúry, v ktorých bude jasne zadefinované akým spôsobom
sa získané dáta a vzorky anonymizujú. Rovnaké procedúry sa týkajú aj toho, akým
spôsobom sa uchovávajú databázy respondentov, ktorí sa zúčastnili nášho výskumu
a ich výsledkov. Ďalším aspektom etiky, ktorý by sa mal odraziť v našom protokole,
súvisí s tým, že ak zistíme v našom výskume, že nejaký respondent má vážne
zdravotné problémy, ktoré vychádzajú z našich dát, nemôžeme si to nechať pre seba.
Akonáhle zistíme, že niektorý z pacientov, ktorí sa zúčastnili nášho zberu dát, má
vážnu chorobu, je potrebné ho kontaktovať a zabezpečiť mu ďalšiu liečbu napríklad
tým, že ho odkážeme na všeobecného lekára s inštrukciou, čo je potrebné robiť.
Pri anonymizácii vzoriek je veľmi dôležité zvoliť vhodné kódovanie. Každá
vzorka musí byť označená príslušným štítkom s kódom. Tento kód je následne
priradený každému respondentovi, ale databáza podľa ktorej sa dá identifikovať alebo
priradiť štítok s kódom ku konkrétnemu človeku je dostupná iba hlavnému riešiteľovi
výskumu, ako osobe, ktorá je zodpovedná za realizáciu celého výskumného projektu
a za dodržania všetkých štandardov, vrátane tých etických. Všetci ostatní prichádzajú
do kontaktu s kódom a nevedia, komu konkrétny kód patrí. Rovnakým kódom
označujeme príslušný informovaný súhlas, dotazníky, všetky ostatné materiály
prislúchajúce danému respondentovi, aby sme vedeli, čo ku komu patrí bez toho, aby
si ktokoľvek okrem hlavného riešiteľa výskumu vedel tieto informácie spojiť
s konkrétnym účastníkom výskumu. Prístup k možnosti dekódovať spätne totožnosť
respondenta má mať teda opäť len hlavný riešiteľ výskumného projektu. Takýto
zoznam sa zvykne udržiavať napr. ako zaheslovaný hárok v Exceli s menami
a pridelenými kódmi, na počítači vedúceho projektu.
937.8 Odber biologický vzoriek
Teraz si povieme niečo o odbere biologických vzoriek. Na rozdiel od dotazníkového zberu
je takýto odber biologických vzoriek náročný na čas, prípravu, financie a personál.
Kvalita vzoriek závisí od našej schopnosti zabezpečenia štandardných podmienok pri
ich odbere, transporte a spracovaní, prípadne uchovávaní. Čiže to, nakoľko dokážeme
zvládnuť túto časť a zabezpečiť štandardné podmienky pri odbere, transporte,
spracovaní a uchovávaní vzoriek ovplyvní, nakoľko kvalitné vzorky budeme mať.
Stále treba myslieť na štandardnosť podmienok. Či už ide o štandardnosť procesu
zberu dát realizovaného školenými administrátormi a výskumným tímom, alebo o
štandardnosť odberového materiálu.
Vyvarovať sa treba tiež kontaminácii vzoriek. Nemali by sme používať
poškodený odberový materiál a nemali by sme odoberať vzorky za neštandardných
podmienok. Ak vidíme, že daná ambulancia alebo daný priestor, kde s pacientmi
pracujeme nespĺňa podmienky, ktoré by tam mali byť, je v našom záujme takúto
situáciu bezodkladne riešiť aby sa nestalo, že to, čo zozbierame nemá požadovanú
kvalitu. Ku kontaminácii vzoriek môže dôjsť veľmi ľahko. Môže to zapríčiniť
nepozornosť, prílišná improvizácia, prehnané sebavedomie a nepripravenosť.
Zamyslieť sa treba aj nad bezpečným transportom vzoriek a vyvarovať sa
znehodnoteniu vzoriek počas transportu. Ak máme chladiace zariadenia, musia byť
počas transportu vhodne umiestnené a musíme si stanoviť maximálne časy prepravy.
7.9 Bezpečnosť práce
Bezpečnosť práce sa netýka iba bezpečnosti výskumníkov a asistentov pri vykonávaní
pracovných úloh, ale aj bezpečnosti našich respondentov či pacientov. Tomu, kde sa
zber dát uskutočňuje a kto sú naši respondenti prispôsobujeme naše pracovné postupy
a používanie ochranných pomôcok. Ak by sme zbierali dáta na špecifickom oddelení
ako je napríklad dialýza, alebo pracovali s imunokompromitovanými pacientami,
musíme sa prispôsobiť prísnym hygienickým štandardom a používať ochranné
prostriedky, aby sa nestalo, že po návšteve výskumného asistenta, ktorý je
presvedčený, že má len nádchu, zostane nakazených 15 pacientov, ktorých imnuta je
vážne kompromitovaná. Treba zvážiť, či sú potrebné rukavice, rúška, dezinfekcie,
94plášte, štíty, prezúvanie, atď. Rovnako obozretne je potrebné k hygiene a bezpečnosti
práce pristupovať, ak pracujeme s respondentami s infekčným ochorením, alebo
špecifickou skupinou respondentov ako sú napríklad drogovo závislí alebo
respondenti z marginalizovaných rómskych komunít, kde môže byť vyšší predpoklad
výskytu rôznych infekčných ochorení. Je teda rovnako dôležité chrániť tak našich
respondentov ako aj seba a výskumných asistentov.
7.10 Zber údajov online
V súčasnosti nie je problém množstvo informácií obsiahnutých v dotazníkoch zbierať
nie papierovou formou, ale elektronickou formou. Ak si potrebujeme zaznamenať
o našich respondentoch alebo pacientoch nejaké doplňujúce informácie, je možné
použiť na to online formuláre.
Je to ekonomická náhrada papierových dotazníkov, ktoré je okrem vytlačenia
potrebné po vyplnení nahodiť do databázy a správnosť nahodenia údajov aj
skontrolovať. To všetko stojí čas aj peniaze. Musíme si však byť istí, že naši
respondenti budú schopní vyplniť dotazník elektronicky a ak nie, je vhodné mať
v zálohe možnosť papierového dotazníka.
Ak ale zvolíme elektronickú formu, je buď potrebné si zabezpečiť vhodné
elektronické zariadenie (tablet, smartphone, počítač s prístupom na internet) alebo sa
uistiť, že respondent takéto zariadenie vlastní či má k nemu prístup. Je tiež veľmi
dôležité rozhodnúť sa, či informácie bude do tabletu nahadzovať administrátor alebo
pacient.
Online platformy, ktoré môžeme využiť, sú buď platené alebo bezplatné. Medzi
tie bezplatné, ktoré sa dajú jednoducho využiť patrí Google Forms alebo Microsoft
Forms. Medzi platené platformy patria napríklad SurveyMonkey, Unipark, Qualtrics
a pod. Mnohé platformy umožňujú okrem rýchleho vygenerovania databázy
v rôznych formátoch (Excel, SPSS) aj sledovanie pribúdajúcich respondentov, úplnosti
vyplnených údajov, priebežnú analýzu údajov a podobne. To znamená, že v
momente, keď informácie do systému nahodíte, už ich máte v elektronickej podobe
a môžete s nimi v ten deň pracovať, robiť priebežné štatistiky aj predbežné analýzy,
95ktoré vám môžu uľahčiť prácu, prípadne aj nejakým spôsobom vedia naznačiť, čo by
ste mali v najbližšej dobe v nasledujúcich fázach zberu dát robiť.
To môže byť užitočné, ak sa nám napríklad stane, že s účasťou na výskume
súhlasia viac ženy ako muži alebo viac mladších ako starších. Ak potrebujeme
vyváženú vzorku, vieme sa priebežnou kontrolou ubezpečiť, ako sa štruktúra vzorky
vyvíja a v prípade potreby sa potom sústrediť pri nábore vzorky na typy
respondentov, ktoré nám chýbajú. Online dotazníky umožňujú tiež personalizáciu
dotazníka (podmieňovanie), čo znamená, že váš respondent bude odpovedať len na
relevantné otázky. Ak respondent označí v dotazníku, že je nefajčiar, tak sa ho daný
dotazník nebude pýtať nadväzujúce otázky o tom, ako často fajčí. Keď nepije alkohol,
tak sa ho nebude pýtať, koľkokrát bol opitý a pod.
7.11 Nábor respondentov
Na nábor respondentov môžeme použiť buď náhodný alebo nenáhodný výber.
Vedecky najčistejší spôsob výberu je jednoduchý náhodný výber. Ak máme napríklad
databázu všetkých pacientov s diagnózou, ktorá nás zaujíma a ktorých by sme mohli
osloviť, náhodným spôsobom môžeme vybrať napríklad pomocou použitia na to
určeného softvéru, ktorý nám náhodne vyberie určený počet respondentov z celého
zoznamu pacientov.
Ďalším typom náhodného výberu je systematický náhodný výber. Ak
napríklad potrebujeme vzorku o veľkosti 1000 pacientov a máme databázu s 10 000
pacientmi, tak každého desiateho pacienta vezmeme do našej vzorky.
Stratifikovaný výber je výberom respondentov v jednotlivých podkategóriách.
Ak by sme chceli skúmať diabetikov a sledovať regionálne rozdiely podľa krajov,
môžeme z každého kraja náhodným výberom vybrať rovnaký počet respondentov.
Výber zhlukov alebo klastrový výber znamená, že nebudeme vyberať
jednotlivých pacientov, ale napríklad celé ordinácie, alebo iné celky. Ak máme na
Slovensku dajme tomu 400 ambulancií, ordinácií alebo kliník, ktoré pracujú
s diabetikmi, tak nemusíme našu vzorku náhodným spôsobom vyberať zo všetkých
pacientov, ktorí tieto pracoviská navštevujú. Zo 400 pracovísk vyberieme náhodným
96spôsobom napríklad 20 a všetkých pacientov z týchto 20 pracovísk zahrnieme do našej
vzorky.
Kvótový výber je podobný stratifikovanému výberu, čo znamená, že aj tu
budeme mať v rámci vzorky podskupiny. Tie však nebudú rovnako veľké. Veľkosť
podskupiny bude proporčne zohľadňovať veľkosť napríklad už spomínaných krajov.
Prešovský kraj s najväčším počtom obyvateľov by teda mal mať najväčšie zastúpenie
v našej vzorke a z tohto kraja bude približne 15% respondentov a naopak
z Trenčianskeho kraja bude asi len 10% našich respondentov.
Pri nenáhodných výberoch to, že niekoho zahrnieme do vzorky nesúvisí so
štatistickou pravdepodobnosťou výberu. Skôr sa dá povedať, že vyberáme
respondentov, ktorých máme po ruke.
Príležitostný výber v prípade diabetikov môže znamenať, že nebudeme
skúmať diabetikov na Slovensku, ale len pacientov z našej ambulancie, ku ktorým
máme najľahší prístup.
Dobrovoľný výber je napríklad taký, v ktorom oslovíme respondentov
v nejakej skupine na sociálnej sieti alebo pri vstupe do nemocnice a poprosíme ich
o vyplnenie dotazníka. Do našej vzorky bude zaradený každý, kto bol ochotný sa
zapojiť. Nemáme však žiadnu kontrolu nad reprezentatívnosťou vzorky a riskujeme
skreslenie, ktoré bude ťažké definovať.
Pri postupnom nábore vzorky naberáme respondentov dovtedy, kým
nedosiahneme požadovanú veľkosť vzorky. Metóda snehovej gule (snowball)
znamená, že prvý respondent alebo niekoľko respondentov, ktorých sa nám podarí
osloviť nám odporučí alebo sprostredkuje kontakt s ďalšími respondentami.
Napríklad ak skúmame výskyt hepatitídy u drogovo závislých, môžeme sa pokúsiť
ich osloviť na miestach, kde si môžu bezplatne prevziať sterilné ihly v rámci „harm-
reduction“ programov a poprosiť ich o sprostredkovanie ďalších kontaktov. Následne
aj takto sprostredkovaných respondentov požiadame o ďalšie kontakty. Títo ľudia sa
často medzi sebou poznajú a môžu nám odporučiť ďalších, ktorí majú podobný
problém. Dostaneme sa tak medzi intravenóznych užívateľov drog, ku ktorým je
relatívne ťažké sa dostať.
97Pri účelovom výbere si výskumník vyberá respondentov podľa vlastného
úsudku podľa toho, kto je vhodný pre štúdiu a kto nie. Výskumníci ho používajú, ak
sa potrebujú zamerať napríklad na typické prípady alebo naopak na extrémne či
deviantné prípady, prípadne chcú dosiahnuť maximálnu variabilitu, a tak na základe
vlastného úsudku oslovujú respondentov, ktorí spĺňajú zvolené kritériá. To môže do
značnej miery ovplyvniť kvalitu vzorky aj validitu výsledkov.
Response rate (RR) je veľmi dôležitý termín, ktorý hovorí o návratnosti
dotazníkov, resp. percente respondentov, ktorí sa do štúdie zapojili z celkového počtu
oslovených. Ak totiž skúmame citlivú tému, môže sa nám stať, že viac ako polovica
oslovených odmietne zúčastniť sa. Dochádza tak ku skresleniu výberu. Kto sú potom
respondenti, ktorí odmietli účasť a ako to ovplyvnilo naše zistenia? Ak napríklad
robíme výskum s abstinujúcimi alkoholikmi, čo ak tí, čo odmietli účasť sú práve tí,
ktorí majú s dodržiavaním abstinencie problém? RR je dôležitý údaj a čím je RR vyšší,
tým sú výsledky štúdie dôveryhodnejšie. Pri publikovaní výsledkov v časopisoch sa
tento údaj požaduje. Ak napr. rozdáme 1000 dotazníkov, ale vráti sa nám len 900, tak
náš RR je 90%. Pri longitudinálnych štúdiách často čelíme problému, ako ťažko
získaných respondentov udržať v štúdii až do konca. Ak potrebujeme, aby nám
pacienti vyplnili sériu dotazníkov v určitých časových rozostupoch, môže sa nám stať,
že sa časť respondentov presťahuje, časť umrie a časť odmietne opakovane vyplniť
dotazník zo subjektívnych dôvodov a nechce už v spolupráci s nami pokračovať. Pre
každú fázu longitudinálnej štúdie počítame RR zvlášť. Ak máme RR v prvej fáze 90%,
v druhej to môže byť už len 70%, v tretej 50% a tak ďalej. Ak vieme, že minimálna
veľkosť vzorky pre štatistické analýzy, ktoré chceme uskutočniť je 100 respondentov,
musíme rátať s postupnou redukciou vzorky medzi jednotlivými fázami a pre prvú
fázu adekvátne nadhodnotiť veľkosť vzorky, aby sa nám nestalo, že nám zo vzorky
vypadne toľko respondentov, že nebude možné dospieť k relevantným výsledkom.
Ako si teda udržať RR (RR retention), čo najvyšší? Jednou z metód, ktoré
môžeme použiť, je finančná odmena alebo darček, ktorými motivujeme respondentov
k opakovanej účasti. Agentúry na prieskum trhu, ktoré robia rôzne fókusové skupiny
napríklad prišli na to, že pokiaľ respondentom neponúknu nejaké pohostenie a
finančnú odmenu, tak neprídu a podobná situácia nastáva už aj v našich výskumoch.
98V prípade, že sme oslovili respondentov listom alebo e-mailom a oni neodpovedali,
tak sa odporúča zaslať týmto participantom ďalší pripomienkový list alebo e-mail.
Môžeme tiež poslať SMS alebo respondentov kontaktovať telefonicky či osobne. Čím
je náš kontakt osobnejší, tým väčšia je šanca, že respondent nakoniec dotazník vyplní.
Najúčinnejší je osobný kontakt alebo pripomenutie, ktoré má prednosť pred
telefonátom a najmenej účinné sú neosobné formy kontaktu prostredníctvom SMS, e-
mailu alebo pošty. Ak zasielame papierový dotazník poštou a potrebujeme, aby nám
respondent zaslal vyplnený dotazník späť, je žiadúce pripojiť prázdnu obálku
s vypísanou adresou a predplatenou známkou.
998. Etika vo výskume - spracovanie a prezentácia vedeckých výsledkov
V jednej z predchádzajúcich častí sme hovorili o etike vo výskume týkajúcej sa
prípravy a realizácie výskumných projektov. Dozvedeli ste sa ako pripraviť výskum,
vytvoriť protokol a získať súhlas etickej komisie. Viete tiež ako získať informovaný
súhlas a zozbierať dáta pri dodržaní etických pravidiel. Cieľom tejto kapitoly je
prehĺbiť si povedomie o
aspektoch etiky vo výskume vo fáze spracovania
a prezentácie vedeckých výstupov.
V tejto kapitole si vysvetlíme ako eticky narábať s údajmi, ktoré sme získali od
respondentov, teda o tom ako ich uskladniť, prenášať a zdieľať. Priblížime si tiež niečo
o princípoch autorstva, ktoré by mali byť naplnené na to, aby bol výskumník
považovaný za autora alebo spoluautora daného výstupu. Taktiež si objasníme, čo to
znamená, ak je alebo nie je výskum reprodukovateľný a ako to súvisí s etikou.
Načrtneme si problematiku financovania výskumu a konfliktu záujmov. A napokon si
vymenujeme a popíšeme nevhodné praktiky vo výskume a načrtneme možné dopady
takéhoto porušenia etiky.
8.1 Ochrana identity a bezpečné skladovanie
Predstavme si, že sa nachádzame vo fáze, kedy už máme vytvorenú databázu
respondentov spolu s dátami, ktoré sme o nich získali pri zbere dát. Veľmi dôležité je,
aby nebolo možné identifikovať, kto daný respondent reálne je. To znamená, že
databáza by nemala obsahovať mená respondentov a iné priame identifikačné údaje,
na základe ktorých by bolo možné týchto respondentov stotožniť. Máme dve možnosti
ako upraviť dáta, aby sme naplnili túto požiadavku.
Anonymizácia dát znamená, že pôvodné dáta sú zmenené tak, že už nie je
možné sa vrátiť k pôvodnej verzii databázy. Znamená to vymazanie akýchkoľvek dát,
ktoré môžu identifikovať respondenta a ich nahradenie napríklad číslom alebo
nejakým kódom.
Pseudonymizácia znamená, že dáta prekódujeme, ale zoznam týchto kódov,
ktoré sú priradené k pôvodným údajom naďalej existuje v oddelenej databáze.
V prípade že dáta treba verifikovať, overiť, tak tento spôsob to umožňuje. GDPR
zaviedol tento nový koncept v európskom práve na ochranu osobných údajov
100– proces, ktorý narába s údajmi ani nie anonymnými, ale ani priamo identifikujúcimi.
Je to oddelenie údajov od priamych identifikátorov, takže spojenie s identitou osoby
nie je možné bez dodatočných informácií (ktoré, ako sme uviedli, sú vedené
oddelene). Pseudonymizácia preto môže
výrazne
znížiť
riziká
spojené
so
spracovaním osobných údajov.
Okrem anonymizácie alebo pseudonymizácie je potrebné dáta zabezpečiť
ďalšími spôsobmi. Súbory by mali byť zaheslované a prístup k nim by mali mať len
oprávnení členovia tímu, najčastejšie hlavný riešiteľ projektu alebo vedúci štúdie.
Opatrenia je potrebné urobiť aj čo sa týka dátových úložísk (pracovný počítač, externý
disk, virtuálne úložisko a podobne). Opäť tu platia pravidlá týkajúce sa hesiel
a prístupu. Nie je v poriadku ak takéto databázy nie sú nijakým spôsobom
zabezpečené.
Je potrebné uvažovať aj o spôsobe prenosu dát (napríklad na externom disku,
alebo posielaním cez e-mail), a zabezpečiť, aby nikto dáta nemohol ukradnúť a
zneužiť. Pokiaľ máme dáta anonymizované alebo pseudonymizované, ak by sa to aj
stalo, máločo sa dá z takejto databázy reálne vyčítať a zneužiť. Napriek tomu je však
potrebné byť pri posielaní a sprístupňovaní dát opatrní.
8.2 Zdieľanie dát
Je dôležité uvažovať tiež nad tým, s kým môžeme zdieľať naše dáta. Najprv si ale
povedzme niečo o vlastníctve dát. Každý študent alebo pracovník patrí k nejakej
inštitúcii a dáta nie sú vlastníctvom jednotlivca, ktorý na danom výskume pracuje.
Preto nie je možné voľne používať dáta, ktoré zozbierate, nie je možné ich len tak bez
predošlej konzultácie poskytnúť inej inštitúcii. O tom ako a kedy budú dáta zdieľané
alebo spájané s inými databázami musí rozhodnúť buď tím spoločne, nadriadená
alebo iná zodpovedná osoba. Okrem toho už v protokole výskumu uvádzame, na aký
účel budú dáta použité, preto nesmú byť použité s iným zámerom, napríklad predané
inej inštitúcii a podobne. Bolo by to vážnym porušením etiky výskumu, nakoľko by
dáta mohli byť napr. zneužité alebo dezinterpretované.
Pokiaľ sa jedná o výskum, celkovo sa podporuje zdieľanie dát kvôli
transparentnosti výskumu, avšak GDPR, o ktorom sme podrobnejšie hovorili v jednej
101z predchádzajúcich kapitol, kladie tomu určité prekážky. Na jednej strane je vysokou
prioritou
chrániť
údaje
o respondentoch
a zároveň
je
vysokou
prioritou
transparentnosť a reprodukovateľnosť výskumu, kedy je potrebné dáta sprístupniť.
Napríklad časopisy, v ktorých publikujeme svoje zistenia si môžu vyžiadať dáta na
overenie našich výskumných zistení. Tie treba mať pripravené k dispozícii avšak
adekvátne zabezpečené pred zneužitím. Taktiež nie je nutné zdieľať všetky dáta, ktoré
máme v databáze, ale len vybrané dáta, ktoré sme použili v danom výskume
a prezentujeme ich v článku.
8.3 Autorstvo výstupov
Za vedecký výstup považujeme článok, poster, prezentáciu, príspevok na konferencii
a podobne. Autorstvo má dôležité akademické, sociálne a finančné dôsledky.
Výskumníci by mali poznať štandardy a odporúčania týkajúce sa autorstva
a riadiť sa nimi. Normy variujú v rámci oblastí výskumu aj v rámci výskumných
tímov. Niekde sa definujú voľnejšie a niekde striktnejšie. Kto môže byť teda
považovaný za autora alebo autorku vedeckého výstupu? Vo všeobecnosti sa môžeme
oprieť o 4 kritéria pre autorstvo v medicínskom výskume. Poznáme ich ako tzv.
Vancouver criteria (1978). Podľa nich by autor uvedený na publikácii mal napĺňať
všetky nasledovné kritériá:
1. Autor podstatne prispel ku koncepcii alebo dizajnu štúdie, alebo k analýze
a interpretácii dát
2. Autor písal prácu alebo ju kriticky revidoval
3. Autor udelil súhlas s finálnou verziou, ktorá bola zaslaná do časopisu a tiež
s revidovanou verziou, ktorá bude publikovaná
4. Autor prijíma zodpovednosť za všetky aspekty danej práce.
Je dôležité poznamenať, že sa sem neráta supervízia, mentorovanie, získavanie
grantov, zber dát a podobne. Tieto činnosti nepostačujú na uznanie autorstva. Ak
niekto takýmto spôsobom k danej práci prispel, môže byť uvedený napríklad v
poďakovaní.
K spoluautorstvu patria aj ďalšie aspekty. Všetci autori sa musia dohodnúť na
poradí, v akom bude ich autorstvo uvedené. Autori musia včas, otvorene a
102transperantne sprístupniť prácu kolegom, komunikovať a získavať ich súhlas pri
ďalšom postupe. Pri komunikácii s verejnosťou, ako aj v tradičných a sociálnych
médiách majú autori vystupovať čestne a priznávať kredit kolegom. Taktiež je
potrebné vhodnou formou uznať dôležitosť práce a intelektuálny prínos iných vedcov,
vrátane spolupracovníkov, asistentov a podporovateľov výskumu, ktorí ovplyvnili
daný výskum. Všetci autori sú povinní oznámiť akýkoľvek konflikt záujmov a
finančnú alebo inú podporu získanú na účely výskumu alebo publikovania jeho
výsledkov. Ak prídu na to, že došlo k chybe pri analyzovaní, interpretovaní dát a
podobne, je nutné vykonať nápravu alebo ak to nie je možné, tak prácu stiahnuť.
Autori a vydavatelia by mali pokladať publikovanie negatívnych výsledkov a
informácií o nich za rovnako platné ako publikovanie pozitívnych výsledkov.
Napríklad, ak sme si mysleli, že Rómski adolescenti užívajú alkohol vo vyššej miere
ako nerómski, ale v našej štúdii sa to nepotvrdilo a my sme zistili, že medzi nimi nie je
rozdiel a dokonca že rómske dievčatá užívajú alkohol menej často ako ich rovesníčky
z majoritnej populácie, je to predsa zaujímavé a dôležité zistenie, ktoré môže byť
publikované. Realita je však taká, že autori majú väčšiu šancu na úspešné publikovanie
v prípade publikovania pozitívnych výsledkov. Negatívne výsledky však môžu byť
podstaným príspevkom k diskusii, preto by v mnohých prípadoch mali byť
publikované. Čo by sa stalo ak by nikto, kto skúmal súvislosť autizmu s očkovaním
a žiadnu súvislosť nenašiel svoje zistenia nepublikoval len preto, lebo kedysi v jednom
podvodnom článku niekto napísal, že to spolu súvisí? A na záver, výskumní
pracovníci majú dodržiavať vyššie uvedené kritériá rovnako, či ide o publikovanie v
časopise s plateným prístupom, s otvoreným prístupom alebo prostredníctvom
akejkoľvek inej alternatívnej formy publikovania.
Niektorí autori alebo autorky publikujú veľmi často, teda až desiatky článkov
ročne. Od roku 2000 počet týchto autorov markantne vzrástol a niektorí iní odborníci
sa začali zaoberať tým, či sa nejedná o podvod a prípadne, ako je to možné, že majú
takúto vysokú produktivitu. Z výskumov vyplýva, že za takouto vysokou produkciou
stojí to, že títo autori supervidujú doktorandov, naozaj veľa pracujú, viac než iní, vedú
výskumné tímy, sú zapojení do mnohých spoluprác, a podobne. Niektoré autorské
kolektívy sú naozaj veľmi veľké a tu autorstvo znamená, že sú členmi tímu a nie to, že
103písali alebo revidovali rukopis článku. Mnoho takýchto produktívnych autorov je
práve v oblasti lekárskeho výskumu. Z pohľadu Vancouverských kritérií je teda ich
autorstvo sporné. Ioannidis, Klavans a Boyack (2018) zistili, že z 27 autorov, ktorí boli
identifikovaní ako veľmi produktívni v roku 2016 a odpovedali na ich prieskum, 19 ti
priznali, že nesplnili aspoň 1 kritérium autorstva aspoň v 25% svojich prác a zvyšní
priznali, že nesplnili aspoň 2 kritériá.
Čestné autorstvo je ďalším príkladom podoby autorstva, ktoré nie úplne súhlasí
s Vancouverskými kritériami, resp. ide vyslovene o pridanie autora do autorského
kolektívu. Autora, ktorý si tento kredit nezaslúži, ale jeho meno môže napríklad
zvyšovať kredit publikácie. Podľa štúdie Al-Herza a kolektívu (2014) až 33%
výskumníkov priznalo, že pridalo čestného autora do článku. Ako dôvody sú
uvádzané zdvorilosť, snaha vyhnúť sa konfliktu v práci, snaha zvýšiť šancu na
publikovanie a iné dôvody. Takéto autorstvo môžeme často nájsť v článkoch, ktoré sú
publikované v časopisoch s vysokým impact faktorom.
Ďalším pojmom, ktorý súvisí s autorstvom je Ghost writing alebo Ghost authoring,
od slova Ghost – teda duch. Je to v zásade písanie pre iných ľudí alebo inštitúcie, kedy
kredit za prácu je vymenený za peniaze alebo inú protihodnotu. Inak povedané, je to
písanie článkov na objednávku. Napríklad v lekárskom výskume takýchto
ghostwriterov zamestnávajú farmaceutické firmy alebo výrobcovia prístrojov, aby
produkovali články pre rôzne časopisy, pripravovali prezentácie na konferencie a iné
dokumenty. Iní zdravotníci, výskumníci a ďalší odborníci platia za to, že sa ich mená
ocitnú na článku akoby ich napísali oni. Títo napriek tomu nemuseli článok a samotný
výskum ani len vidieť a nijako k nemu neprispeli, prípadne nenaplnili kritéria
autorstva. Ghost authoring môže znamenať, že buď:
výskumník významne prispel, ale jeho meno nebolo uvedené, alebo
je uvedené jeho meno bez toho, aby akokoľvek prispel, alebo
ide o prípad, kedy výskumník asistoval autorovi bez toho, aby bol uznaný
jeho kredit za túto asistenciu
Takéto objednávanie si služby by nemuselo byť úplne neetické, pokiaľ by sa títo
ghostwriteri stali legitímnymi členmi a členkami výskumných tímov a boli zapojení do
všetkých procesov, ktoré predchádzajú publikovaniu výstupov.
104K tejto problematike si odporúčame prezrieť webovú stránku Komisie pre
etické publikovanie (https://publicationethics.org/). Nájdete tu prípadové štúdie,
rôzne usmernenia či odkazy na semináre, prostredníctvom ktorých sa táto organizácia
snaží podporovať a vzdelávať jednotlivcov a inštitúcie v zodpovedných a etických
praktikách počas celého procesu publikovania.
8.4 Reprodukovateľnosť výskumných zistení
Výskumní pracovníci by mali podávať správy o výsledkoch výskumu takým
spôsobom, aby mohli byť verifikované a reprodukované, čiže aby sa dali zopakovať.
Aby toto bolo možné, je potrebné presne popísať proces, metódy, vzorku, atď., a to
dostatočne jasne a transparentne.
Tiež potrebujeme uvádzať z akých teoretických východísk prípadne zistení
iných výskumníkov vychádzame pri tvorbe svojich hypotéz. Nie je teda možné
vymyslieť si to, alebo spätne si prispôsobiť teóriu podľa výsledkov výskumu.
Uvádzame tiež ako presne sme narábali s dátami, aké analýzy sme urobili a tiež
je dnes už potrebné umožniť prístup k týmto dátam, resp. mať ich aspoň pripravené.
To znižuje pravdepodobnosť podvodov a vymýšľania si výskumných zistení.
Nenaplnenie tejto požiadavky, ale aj ďalších predtým spomenutých
požiadaviek môže viesť k spoločenskej ujme. Napriklad v spoločenskom diskurze
dodnes silne rezonuje štúdia o súvise vakcíny osýpok s výskytom autizmu. Táto
štúdia, hoci bola už stiahnutá z obehu pre podvod, významne zasiahla spoločenský
laický diskurz o vakcinácii a neblaho vplýva na ochotu ľudí očkovať sa. Ak nemôžeme
a nemáme ako overovať zistenia výskumov, môže to mať enormne negatívny dopad
na celú spoločnosť a podporuje to zneužívanie výskumu.
Existujú štúdie, ktoré skúmali nakoľko sú výskumy reprodukovateľné a zistili,
že táto úroveň je nízka. Jedná sa o výskum v oblasti onkológie, farmaceutické ale aj
psychologické výskumy.
8.5 Financovanie a konflikt záujmov
Teraz si stručne povedzme o financovaní a konflikte záujmov z pohľadu etiky.
Namiesto teórie si uvedieme jeden konkrétny príklad, ktorý čerpáme z už vyššie
105spomínanej stránky Komisie pre etické publikovanie. Celý podrobne analyzovaný
prípad nájdete v tomto odkaze: https://publicationethics.org/case/undeclared-
competing-interests. V tejto časti si z tohto prípadu priblížime to najdôležitejšie.
Uvedený prípad rozoberá situáciu, kedy konkrétny časopis publikoval štúdiu na
zvieratách o použití lieku X na liečbu klinického stavu A. Autori nedeklarovali žiadny
konflikt záujmov. Niekoľko mesiacov po zverejnení štúdie sa novinár skontaktoval s
redaktormi časopisu a uviedol, že autor má niekoľko patentov na liek X, je uvedený
ako vynálezca tohto lieku a neziskovka, ktorej je riaditeľom, nedávno oznámila, že
čakajú na schválenie klinických pokusov s liekom X v klinickom stave B. Povedal tiež,
že tento autor spoluvlastnil obchodnú spoločnosť, s ktorou neziskovka obchoduje.
Autori boli teda požiadaní o vysvetlenie. Zastavme sa na chvíľu a zamyslime sa, čo je
v tomto prípade problematické a ako by mal byť daný prípad riešený, aby boli splnené
etické štandardy.
Na konflikte záujmov nie je nič zlé, treba ho však priznať. Stanovisko, ktoré by
malo zaznieť v kolonke Konflikt záujmov pri publikovaní štúdie a teda aj v danom
článku by mohlo byť nasledovné: „Autori 1, 2 a 3 sú zamestnancami neziskovej
organizácie, ktorá požiadala o patent na používanie lieku X pri liečbe klinického stavu
A. Táto organizácia je verejná charitatívna organizácia, ktorá je v súčasnosti držiteľom
patentov na používanie lieku X v iných klinických podmienkach, pričom autor 1 je
uvedený ako vynálezca“. Takéto vyhlásenie má umožniť čitateľom rozhodnúť o
závažnosti konfliktu záujmov v súvislosti so závermi výskumu. Taktiež informuje
editorov časopisu o existujúcom konflikte.
Aké rady nám teda dáva Komisia pre etické publikovanie k tomuto prípadu? V
záujme transparentnosti mali autori deklarovať konflikt záujmov. Majiteľ patentu by
mal vyhlásiť, že je držiteľom takéhoto patentu, aj keď akékoľvek dosiahnuté zisky
putujú inam, pretože má nehmotný úžitok zo spojenia s týmto patentom. O stiahnutí
príspevku z dôvodu nedeklarovaného konfliktu záujmov by sa uvažovalo iba vo
veľmi vážnych prípadoch, keď sa zdá, že by to ohrozilo platnosť údajov. Časopis by
mal zverejniť opravu uvádzajúcu povahu nenahláseného konfliktu záujmov a časopis
by mal tiež zvážiť, či nie je potrebné jasnejšie uvádzať pravidlá pre uvedenie konfliktu
záujmov.
1068.6 Nevhodné praktiky a porušenie etiky
Ďalej sa budeme venovať nevhodným praktikám a porušeniu etiky. Za porušenie
etických pravidiel výskumu sa zvyčajne pokladá fabrikácia, falšovanie alebo plagiátorstvo
a to pri navrhovaní, vykonávaní, posudzovaní výskumu alebo pri publikovaní.
Fabrikácia znamená vytváranie vymyslených výsledkov a ich zaznamenávanie
tak, ako keby boli skutočné. Falšovanie znamená manipuláciu s výskumným
materiálom, zariadeniami alebo procesmi, alebo neopodstatnenú zmenu, vynechanie
alebo vypustenie dát alebo výsledkov. Plagiátrstvom sa označuje použitie práce
a myšlienok iných ľudí bez uvedenia riadneho odkazu na pôvodny zdroj, čím sa
porušujú práva pôvodného autora alebo autorov k výsledkom ich tvorivej duševnej
činnosti. Sumárne teda ide o vymýšľanie si výsledkov, manipuláciu s materiálom,
vynechávanie dát alebo výsledkov a kradnutie práce iných ľudí.
Medzi ďalšie pochybenia patria:
• ohrozovanie nezávislosti výskumného procesu alebo oznamovania jeho
výsledkov zaujatým spôsobom v prospech financovateľov/podporovateľov
výskumu
• bezdôvodné rozširovanie bibliografie
• zlovoľné obvinenie výskumného pracovníka z porušenia etických alebo
iných pravidiel výskumu
• skresľovanie výsledkov výskumu
• zveličovanie významu a praktického uplatnenia výsledkov výskumu
• zdržiavanie alebo neprimerané bránenie v práci iných výskumných
pracovníkov
• zneužívanie služobného veku na porušovanie integrity výskumu
• zakladanie alebo podpora časopisov, ktoré podkopávajú kontrolu kvality
výskumu (tzv. predátorské časopisy).
Poďme si povedať trochu viac o plagiátorstve a aké typy rozlišujeme. Možno
povedať, že ide o rebríček od najzávažnejších až po najmenej závažné typy (Obrázok
28).
107Obrázok 27 Základné typy plagiátorstva
Zdroj: Newbold, C (2016). The Thirteen Types of Plagiarism in Order of Severity
Na obrázku 28 je zobrazený rebríček typov plagiátorstva, od najtmavšej farby
po najsvetlejšiu, resp. od najzávažnejších až po menej závažné typy:
• Kradnutie identity – jedná sa o skopírovanie alebo krádež časti alebo celého
dokumentu niekomu inému a prehlasovanie práce za svoju; toto je
najzávažnejšia forma plagiarizmu
• Copy Cat – kopírovanie niektorých častí – viet, odsekov, sekcií
• Vyberanie čerešničiek – skopírovanie časti textu, pozmenenie slov, aby text
znel trochu inak
• Mitóza – znovu použitie vlastnej práce na iný účel alebo publikovanie a
prehlasovanie, že ide o originálnu prácu
• Recyklovanie – znovupoužitie častí svojej práce a necitovanie pôvodnej
práce
• Remix – parafrázovanie viacerých zdrojov a pozliepanie ich tak, že to znie
ako vaša práca; toto je kompilát, nie originál
• Citovanie ducha – je to prípad, kedy citujete niekoho preto, aby ste zvýšili
kredibilitu svojej práce alebo ak citujete veci, ktoré daný zdroj nikdy
nepovedal; keď toto urobíme, vlastne narušujeme konzistenciu toho odkiaľ
táto informácia prišla, kto to povedal a v akom kontexte
• Pol na pol - je prípad keď mnohé zdroje citujete správne a rozhodnete sa
niektoré necitovať vôbec
108• Zabalenie - znamená dezinterpretáciu alebo citovanie zdroja mimo
kontextu. Problém je, že nechávate čitateľa veriť, že vaše nápady sú
potvrdzované niekým, kto také niečo nikdy nepovedal
• Mozaika - je prípad kedy citujete veľa zdrojov, ale je tam veľmi málo vašich
originálnych myšlienok. V podstate to nie je vaša práca, ale to čitateľ
nerozozná, preto je to nekorektné
• Zrkadlenie – citujete všetko správne, ale vaša práca vyzerá podobne ako
práca niekoho iného; potom nie je jasné čia práca je originál
• Chyba – napríklad ide o preklepy, nesprávne uvedenie mena a pod., autor
potom nedostane kredit, napríklad nie je rozoznaný v databáze
• Polovičné srdce – nedbalosť pri citovaní, snaha len na pol srdca, sťažuje to
vyhľadávanie originálneho zdroja
Podľa štúdie Fanneliho (2009), takmer 2% výskumníkov priznalo, že aspoň raz
pozmenili, vymysleli si alebo sfalšovali dáta výskumu a 34% pripustilo ďalšie
pochybenia. V štúdiách kde mali výskumníci hodnotiť svojich kolegov, až 14%
falzifikovalo dáta a 72% malo na svedomí iné sporné praktiky. Kvôli chybám a
chybnému správaniu musela byť časť štúdií stiahnutá z vedeckých databáz. Podľa
Bika a kolekívu, k máju 2016 PubMed databáza uvádza 4160 stiahnutých publikácií
spomedzi viac než 24 miliónov článkov.
Bouter a kolektív (2016) identifikovali 5 najčastejších foriem nevhodných
praktík: selektívne citovanie na zlepšenie výsledkov, nedostatočná supervízia
mladších kolegov, nepublikovanie negatívnych zistení, autorstvo, ktoré nespĺňa
kritériá a selektívne citovanie s cieľom sa zavďačiť.
Porušenie etiky má mnohoznačné negatívne dôsledky. Jednak ide o stiahnutie
článkov, o ktorom si ešte povieme podrobnejšie, ide ale aj o poškodenie reputácie, a to
nie len vlastnej, ale aj reputácie inštitúcie, v ktorej autor alebo autori pôsobia. Môže
dôjsť k narušeniu dôvery medzi kolegami, dôvery študentov k supervízorom ale
taktiež môže dôjsť k tomu, že vaše šance na získanie financií na výskum v budúcnosti
budú nízke. Porušenie etiky môže mať právne a finančné dôsledky, napríklad zo
strany grantovej agentúry, ktorá vám poskytla grant, eventuálne stratu pozície v
109zamestnaní a podobne. Nemenej dôležitá je aj spoločenská ujma. Spomeňte si na
príklad podvodu vo výskume súvisu vakcíny osýpok a autizmu.
Jedným z priamych dôsledkov porušenia etiky je stiahntie článkov. Je to
dôležitý ukazovateľ etickosti vo vede a výskume bez ohľadu na dôvody. Niekedy ide
o nezámernú chybu, veľa krát však ide o podvod. Niekedy trvá mnoho rokov, kým je
podvod odhalený a medzitým je práca x krát citovaná a poznanie je šírené. Dokonca
dochádza k tomu, že práce sú naďalej citované ešte aj dlho potom ako boli stiahnuté.
Články môžu byť stiahnuté z viacerých dôvodov. Pre falzifikáciu dát, fabrikáciu dát,
podozrenie, že boli zamlčané niektoré skutočnosti, plagiátorstvo, kvôli chybe v
analýzach, kvôli chybe na strane časopisu, kvôli autorskému sporu a podobne. Články
môžu byť stiahnuté aj preto, že výskumník nevie výskum doložiť dátami, súhlasom
etickej komisie alebo informovaným súhlasom respondentov – to je považované za
vážne pochybenia. Nie všetky podvodné články sa podarí detekovať, takže nejaké
percento je stále v obehu (Fang a kol. 2012).
Fang a kolektív (2012) uvádzajú zoznam najcitovanejších článkov, ktoré boli
stiahnuté. Jedná sa o prestížne časopisy ako Lancet, Science, Nature Medicine a
podobne. Kým dôjde k stiahnutiu článkov pre chybu alebo podvod, trvá to často roky.
Napríklad článok Nakao v časopise Lancet bol publikovaný v roku 2003 a stiahnutý v
roku 2009, pričom bol citovaný 626 krát. Tento článok bol stiahnutý pre podvod. Kým
sa takýto podvod odhalí, dochádza k šíreniu nepravdy tým, že je článok ďalej citovaný
a na jeho zisteniach stavajú ďalší. Autor Nakao mohol v priebehu rokov aj vďaka
publikovaniu v takto prestížnom časopise získať ďalšie granty a možnosť napísať
množstvo ďalších článkov, ktoré sú podvodom. Dnes jeho meno svieti v tabuľke
stiahnutých článkov pre podvod. Takúto pozíciu však pravdepodobne žiaden
výskumník netúži dosiahnuť.
Ešte sa stručne pozrime na dôvody stiahnutia článkov. Za posledných zhruba
40 rokov markantne vzrástol počet stiahnutých článkov pre rôzne dôvody a niektoré
dôvody sa v posledných rokoch objavujú častejšie než predtým, ako je napríklad
plagiarizmus a duplikovanie. Taktiež autori oveľa častejšie vedome podvádzajú.
Každopádne s takýmto vývojom je stále viac na mieste hovoriť o etike vo výskume a
my pevne veríme, že ste si vďaka tejto kapitole utvorili obraz o tejto problematike a že
110sa budete vo svojej ďalšej výskumnej práci snažiť napĺňať zásady a pravidlá dobrej
praxe etického výskumu a publikovania.
111Zadanie problémového učenia PU2 – Výskumný protokol
Teraz si predstavíme zadanie druhého problémového učenia. Jeho cieľom je
vypracovať výskumný protokol pre etickú komisiu. Pri príprave výskumného
protokolu myslite na všetky nevyhnutné časti:
1. Názov výskumného projektu: vymyslite názov výskumného projektu, ku ktorému
budete vypracovávať výskumný protokol.
2. Výskumný projektový tím: popíšte výskumný projektový tím (riešiteľ,
spoluriešitelia, pomocné výskumné sily).
3. Zdôvodnenie výskumu: stručne a výstižne priblížte výskumnú tému, zdôvodnite
prečo sa danou témou treba zapodievať. Popíšte súčasný stav (prípadne súčasné
trendy) v danej výskumnej téme. Pri vypracovaní tejto časti pracujte s dostupnou
vedeckou literatúrou. Pomocná otázka: [Čo a prečo treba skúmať?]
4. Výskumný problém: popíšte výskumný problém vášho výskumného projektu.
Popíšte výskumný zámer, výskumné otázky, prípadne hypotézy. Zadefinujte cieľ
vášho výskumného projektu (prípadne čiastkové ciele). Pomocné otázky: [Čo chcem
dosiahnuť? Čo chcem zistiť?]
5. Výskumné metódy a nástroje: popíšte výskumný súbor. Popíšte použité výskumné
metódy týkajúce sa zberu a analýzy dát. Popíšte metódy a systém spracovania,
uskladnenia a použitia dát. Pomocné otázky: [Čo/koho budem skúmať? Ako a akým
spôsobom budem skúmať?]
6. Etické aspekty: popíšte etické aspekty týkajúce sa vášho plánovaného výskumného
projektu (t. j. etické štandardy, etické otázky a ich riešenie).
7. Organizácia a priebeh výskumu: popíšte ako bude váš výskumný projekt
organizovaný a ako bude prebiehať (hlavné etapy, kroky, úlohy). Pomocné otázky:
[Čo a kedy treba urobiť? Kto to urobí? Kto bude za to zodpovedný?]
8. Časový harmonogram: v súlade s predchádzajúcou úlohou vypracujte časový
harmonogram v podobe Ganttovho diagramu.
9. Rozpočet: v súlade s predchádzajúcimi úlohami a za pomoci úlohy 7. vypracujte
jednoduchý rozpočet k vášmu výskumnému projektu.
1129. Štruktúra vedeckej práce
Cieľom tejto časti je predstaviť ako vyzerá štruktúra vedeckej práce, aké časti obsahuje
a akým spôsobom postupovať pri ich písaní. Na konkrétnych príkladoch si tiež
ukážeme, na čo si dať pozor a na čo nezabudnúť.
Hneď v úvode si vysvetlíme, prečo je dôležité publikovať a aké výhody nám
z toho plynú. Predstavíme si, akú presnú štruktúru má vedecká práca mať a ako
postupovať pri písaní jednotlivých častí. Je však dôležité poznamenať, že vedecké
práce z rôznych odborov, napr.psychológie, verejného zdravotníctva, či prírodných
vied sa môžu v niektorých detailoch líšiť, rovnako ako rôzny dizajn štúdie si vyžaduje
aj rôzny prístup. Cieľom tejto kapitoly je teda predstaviť postup pri písaní vedeckých
prác primárne v kvantitatívnom dizajne štúdie.
9.1 Prečo publikovať
Jednou z hlavných charakteristík vedeckého poznávania je sebakorekcia. Tá sa však
nemôže udiať bez komunikácie a diskusie s vedeckou komunitou. Preto je písanie a
publikovanie vedeckých prác veľmi dôležitou a aj prirodzenou súčasťou práce
akademikov.
Byť neustále aktívny v publikovaní vedeckých prác pomáha zvyšovať
povedomie o výskume a práci, ktorú robíme, v celej akademickej obci. Tým sa otvárajú
nové možnosti pre výskumnú spoluprácu, získavajú sa nové kontakty, ktoré nám
môžu pomôcť pri vlastnom formovaní sa a raste. Keď sme si vysvetlili prečo je dobré
publikovať, môžeme prejsť priamo ku konkrétnym častiam vedeckej práce. Ako prvá
je titulná strana.
9.2 Titulná strana
Titulná strana každej vedeckej práce má obsahovať všetky základné identifikačné
informácie, vrátane jej názvu, autorského kolektívu, afiliácií autorov a údajov
korešpondujúceho autora.
Pútavý názov článku, ktorý vyjadruje podstatu nášho cieľa, je veľmi dôležitý,
a to z niekoľkých dôvodov. V prvom rade, dobrý názov, ktorý upúta čitateľovu
pozornosť, môže zvýšiť jeho záujem prečítať si aj celý článok, čo následne môže viesť
113k jeho ďalšiemu citovaniu alebo minimálne odporúčaniu ďalším odborníkom. Taktiež,
vhodne zvolený názov obsahujúci napr. naše hlavné indikátory pomáha k jeho
jednoduchšiemu vyhľadávaniu, čo znova môže viesť k zvyšovaniu povedomia o našej
práci. Platí, že čím viac ľudí si našu prácu prečíta, tým lepšie.
Už pri názve platí pravidlo, že vždy musí sedieť s naším cieľom a výsledkami.
Je dobré si na úvod zvoliť pracovný názov a po dokončení článku ho ešte upraviť tak,
aby bol pútavý, zaujímavý a vyjadroval hlavnú myšlienku. Existuje niekoľko
príkladov, ako je možné pristupovať k tvorbe názvu, či už vo forme otázky (napr. Is
BMI a valid indicator of overweight and obesity for adolescents?), alebo hlavného názvu
s podnázvom (Juvenile idiopathic arthritis: Roma children seem to run more risk than non-
Roma).
Ďalšou informáciou na titulnej strane je autroský kolektív. Autorský kolektív je
zložený z tých, ktorí sa aktívne podieľali na písaní a komentovaní danej práce. Tu je
dôležité zdôrazniť, že každý spoluautor musí splňať kritériá autorstva. O nich ste sa
viac dozvedeli v predchádzajúcej kapitole s názvom Etika vo výskume - spracovanie
a prezentácia vedeckých výsledkov.
Na titulnej strane tiež nájdeme afiliácie. Tie predstavujú zoznam pracovísk
všetkých autorov, pričom každé pracovisko sa uvádza len raz a je označené
príslušným číselným indexom.
Korešpondujúci autor je ten z autorov, ktorý danú vedeckú prácu posiela na
posúdenie do konkrétneho časopisu a až po jej vypublikovanie osobou zodpovednou
za komunikáciu s časopisom. Vo väčšine prípadov je ním prvý autor, ale môže to byť
aj iný spoluautor, podľa dohody autorského kolektívu.
Niektoré časopisy vyžadujú na titulnej strane aj ďalšie dodatočné informácie,
napr. e-mailové adresy všetkých spoluautorov. Tu je potrebné si podrobne naštudovať
požiadavky časopisu, do ktorého chceme posielať našu prácu.
Teraz prejdime na názornú ukážku reálneho článku, ktorý je už vypublikovaný
(Obrázok 29).
114Obrázok 28 Titulná strana - príklad
Ako vyplýva z názvu, ide o prácu, ktorej cieľom bolo zistiť, či spánkové
a stravovacie zvyklosti adolescentov sprostredkuvávajú, resp. mediujú vzťah medzi
sedavým správaním a problémami v škole. Aj tu máme uvedený autroský kolektív,
ktorý je zložený zo šiestich spoluautorov. Čo sa týka poradia autorov, to môže byť
v rôznych odboroch rôzne, napr. v matematických článkoch je usporiadanie autorov
podľa abecedy, v ďalších rozlišujú, kto je prvý, druhý či posledný. Všetci však musia
splniť už spomínané kritériá spoluautorstva.
Akademické tituly autorov nie sú povinné, je však potrebné si naštudovať
usmernenia každého časopisu. Rovnako je každý autor označený číselným indexom,
ktorý
označuje
jeho
konkrétne
pracovisko
a taktiež
je
tu
identifikovaný
korešpondujúci autor, najčastejšie hviezdičkou.
Afiliácie sú usporiadané podľa poradia autorov v autorskom kolektíve
s príslušným číselným indexom. Každá afiliácia obsahuje: presný názov pracoviska,
115fakulty a univerzity, presnú adresu, kde sa dané pracovisko nachádza, vrátane PSČ
a krajiny.
Na záver je uvedený korešpondujúci autor aj s uvedením presnej afiliácie tak,
ako bolo už spomenuté, spolu s uvedením e-mailovej adresy. V prípade doktorandov
je výhodnejšie nepoužívať e-mailové adresy obsahujúce označenie „student.upjs.sk“.
9.3 Súhrn (abstrakt)
Hneď po titulnej strane nasleduje Súhrn alebo abstrakt. Je to ale časť, ktorú je
vhodnejšie písať až nakoniec, keď už máme k dispozícii definitívne výsledky našej
práce. Je veľmi stručným zhrnutím celej práce od výskumnej otázky až po krátke
závery.
Maximálny rozsah abstraktu je zvyčajne 250 slov, ale veľmi často sú medzi
požiadavkami časopisov aj kratšie abstrakty, najmenej však 150 slov. Štruktúra je
veľmi podobná celkovej štruktúre článku. Aj tu je však potrebné skontrolovať
usmernenia časopisu, kde chceme našu prácu poslať na publikovanie.
Cieľ v abstrakte predstavuje našu výskumnú otázku. Rozsah je väčšinou jedna,
maximálne dve vety. Metódy by sme mali byť schopní zhrnúť vo dvoch alebo troch
vetách. Majú obsahovať informácie o dizajne štúdie, selekcii vzorky, základných
charakteristikách našej výskumnej vzorky a aké štatistické metódy boli použité pri
spracovaní údajov. Vo výsledkovej časti popisujeme len najdôležitejšie zistenia a záver
sa odvíja len a len od našich zistení. Nikdy nesmie byť len vágnym tvrdením alebo
frázou. Kľúčové slová predstavujú tie slová, ktoré najlepšie vystihujú podstatu článku.
Je doležité vybrať vhodné kľúčové slová, podľa ktorých je potom možné jednoduchšie
vyhľadávanie nášho článku, čím sa zvyšuje jeho viditeľnosť a citovanie, podobne ako
to bolo v prípade názvu.
Na Obrázku 30 vidíme názornú ukážku reálneho článku, ktorý je už
vypublikovaný, rovnako ako ten predchádzajúci.
116Obrázok 30 Abstrakt - príklad
V tomto prípade ide o prácu, ktorá skúmala vzťah medzi negatívnymi
zážitkami z detstva a emocionálnymi a behaviorálnymi problémami, a či je tento
vzťah moderovaný problematickou komunikáciou s rodičmi. Metódy nám zhrňujú
základné informácie o našej vzorke, vrátane jej veľkosti, vekového zloženia,
priemerného veku a aké konkrétne štatistické postupy boli použité pri spracovaní
údajov. Ako už bolo spomenuté, vo výsledkovej časti sa uvádzajú len hlavné zistenia,
neuvádzajú sa napr. prevalencie, pokiaľ nie sú súčasťou našej výskumnej otázky. Mali
by sa uvádzať číselné hodnoty výsledkov, ak nám to však napr. rozsah nedovoľuje, je
možné ich popísať len slovne. Záver je zhrnutím vysledkov s rozsahom jednej až
dvoch viet. Počet kľúčových slov sa líši podľa podmienok konkrétnych časopisov, ale
najvhodnejší počet je zhruba šesť slov.
9.4 Úvod
Úvod má byť jasným a stručným zdôvodnením toho, prečo je dôležité venovať sa našej
téme. Má byť tiež prehľadom zistení, čo sa už o našej téme vie a mal by tiež indikovať
tzv. biele miesta v literatúre, to znamená, to čo sa nevie, nie je dostatočne preskúmané,
prípadne preskúmané v inom kultúrnom kontexte alebo s inými indikátormi. Nemá
117byť príliš dlhý, preto tu nie je priestor na uvádzanie definícii či popis teórií ako pri
písaní záverečných prác.
Ak sa pozrieme na jednotlivé časti úvodu, prvý odstavec je dôležitý. Jeho
úlohou je upútať čitateľa tak, aby chcel našu prácu čítať ďalej. Taktiež je vhodné
vyhýbať sa okrem definícií, aj vyjadreniam, ktoré sú klišé. Tento odstavec nám
v podstate určuje tému celej práce a v preklade do štatistického jazyka by nám mal
prvý odstavec predstaviť našu závislú premennú, resp. to čo je našim výstupom.
Druhý odstavec predstavuje širší kontext – tzn. aké faktory môžu súvisieť s
našou výstupnou premennou, čo všetko o nich vieme, aké vzťahy sú preskúmané.
Ďalší odstavec predstavuje užší kontext a zameriavame sa v ňom na špecifické vzťahy
a faktory, ktoré môžu vstupovať do našich skúmaných vzťahov. To znamená, že môžu
tieto vzťahy skresľovať, sprostredkovať alebo ovplyvňovať (mediátor, moderátor,
ap.). Zameriavame sa ďalej na to, čo nie je až tak známe, čo bolo skúmané len okrajovo,
čiastočne, alebo v inom kultúrnom kontexte. Výsledkom takto písaného úvodu je
výskumná otázka, resp. cieľ výskumu.
Je dôležité zdôrazniť, že naprieč celou prácou, vrátane celého úvodu aj s cieľom,
resp. výskumnou otázkou je nevyhnutné dodržiavať jednotnú terminológiu.
Cieľ práce, resp. výskumná otázka je osou celej vedeckej práce. Od nej sa odvíja
písanie všetkých ďalších častí, vrátane názvu. Cieľ musí byť jasný, zrozumiteľný, čo
najpresnejšie zadefinovaný. Pokiaľ sú špecifikované premenné, je nutné uviesť aj smer
ich závislosti.
Pre pripomenutie a rýchle zhrnutie, výskumná otázka skúma či expozícia
nejakému javu alebo okolnosti znižuje resp. zvyšuje riziko výskytu/závažnosti
nejakého javu. Skúma tiež akým spôsobom sa na tomto vzťahu podieľajú iné javy
alebo okolnosti, čiže skresľujú, sprostredkovávajú alebo ovplyvňujú, a na akú
populáciu sa majú tieto zistenia zovšeobecniť.
To ako si naformulujeme cieľ/výskumnú otázku nám zároveň definuje aj to,
akým spôsobom budeme ďalej pokračovať pri písaní metód, výsledkov aj diskusie.
Pre ilustráciu uvádzame v nasledujúcom Obrázku 31 pár príkladov z reálne
publikovaných štúdii.
118Obrázok 29 Príklad definovania cieľov práce
Celková dĺžka úvodu v prípade článkov z oblasti verejného zdravotníctva by
nemala presahovať viac ako 1 a pol strany, preto je veľmi dôležité dbať na jasné,
stručné, ale výstižné písanie úvodu.
9.5 Metódy
Prejdime teraz k ďalšej časti, a tou je popis metód, resp. ako sme postupovali pri
zodpovedaní našej výskumnej otázky. V tejto časti musíme jasne popísať, na akej
výskumnej vzorke sme robili náš výskum, ako prebiehal výber respondentov, aké
meracie nástroje sme použili, a akými štatistickými metódami sme naše údaje
spracovali.
Celá táto časť musí byť dostatočne detailná tak, aby bolo možné kedykoľvek
zopakovať náš výskum. Predstavte si, že si chcete navariť jedlo, ktoré ste predtým
nerobili. Na to, aby ste vedeli, ako to spraviť, potrebujete mať recept s presným
popisom ingrediencií, ktoré budete potrebovať, v akom množstve, v akej forme,
v akom poradí a s podrobným postupom, ako si toto jedlo navariť. Rovnako je to aj pri
písaní metód vedeckej práce. Štruktúra popisu metód sa skladá z troch častí. Prvou je
popis výskumnej vzorky a postupov. Obsahuje popis toho, ako boli respondenti
vyberaní, aké boli kritéria výberu, aké sú základné charakteristiky respondentov,
119akým spôsobom boli dáta zbierané, a obsahuje tiež informácie o etickej komisii.
Druhou časťou je popis meracích nástrojov. V tejto časti popisujeme, aké meracie
nástroje boli použité (indikátory, dotazníky, ap.). V poslednej časti popisujeme
štatistické analýzy, čiže akým spôsobom boli dáta spracované v jednotlivých krokoch.
Poďme si to však ukázať na konkrétnych príkladoch (Obrázok 32, Obrázok 32,
Obrázok 32).
Obrázok 30 Príklad popisu vzorky a etickej komisie
Na Obrázku 32 máme uvedený príklad popisu výskumnej vzorky. V tomto
konkrétnom prípade sú obsiahnuté informácie o tom, v rámci akej štúdie boli dáta
zbierané, kedy a kde boli zbierané, uvádza sa tiež aký dizajn štúdie bol použitý, teda
či išlo napr. o prierezovú, longitudinálnu alebo randomizovanú štúdiu. Ďalej sú tu
uvedené, aké boli kritériá výberu, resp. vylúčenia. Dôležité je tiež uviesť veľkosť
vzorky (sample size), účasť (response rate), počet vyradených, prípadne odídených z
výskumu (aj dôvody), popis kontrolnej aj experimentálnej skupiny a samozrejme
nechýba informácia o etickej komisii.
120Obrázok 31 Príklad popisu meracích nástrojov
V ďalšej časti (Obrázok 33) sa nachádza popis meracích nástrojov, to znamená
popis otázok a dotazníkov, ktoré sme použili pri meraní našich indikátorov, vrátane
znenia otázok, popisu odpoveďových možností a ďalšou úpravou každej premennej
(to znamená, či sme počítali sumárne skóre, alebo sme premenné dichotomizovali,
prípadne štandardizovali na z-skóre). Pre lepšiu prehľadnosť je výhodné začínať túto
časť popisom závislej premennej, potom všetkých nezávislých premenných a nakoniec
kontrolných premenných.
Obrázok 32 Príklad popisu štatistických analýz
121Poslednou časťou je popis štatistických analýz. Štatistické analýzy musia byť
popísané tak, aby bolo možné ich presne zopakovať. Táto časť musí obsahovať popis
presných krokov a v takom poradí, ako boli urobené jednotlivé analýzy. Na
konkrétnom príklade (Obrázok 34) môžeme vidieť, že začíname najskôr deskriptívnou
štatistikou, potom pokračujeme zisťovaním hlavných vzťahov medzi nezávislou
a závislou premennou, následne overovaním moderácie, prípadne mediácie. Na záver
uvádzame, aký štatisticky program bol použitý pri spracovaní našich dát. Podľa tejto
štruktúry potom urobíme aj popis výsledkov.
9.6 Výsledky
Keď už máme presný postup analyzovania dát popísaný, môžeme pokračovať ďalej
popisom toho, čo sme zistili, a teda popisom našich výsledkov.
Aj tu platí, že popis výsledkov musí byť v súlade s našou výskumnou otázkou,
pričom by nám mal práve na ňu popis výsledkov poskytnúť odpovede. Štruktúra
výsledkovej časti kopíruje štruktúru popisu štatistických analýz. Text musí byť jasný
a po prečítaní musí byť čitateľovi zrejmé, čo sme zistili. Pri štatisticky nevýznamných
výsledkoch sa táto informácia uvádza len v zátvorkách.
Podobne ako v popise štatistických analýz, aj tu začíname výsledkami
deskriptívnej štatistiky. Musíme si však dávať pozor na duplicitný popis výsledkov
z tabuľky v texte. To znamená, že nie je potrebné popísať celú deskriptívnu tabuľku,
ale vybrať si tie najzaujímavejšie zistenia, napr. o našej závislej premennej, resp.
výstupe. Znova sa pozrime na príklad z článku (Obrázok 35).
122Obrázok 33 Príklad popisu výsledkov
Začíname teda základným popisom vybraných zistení. Výsledky sa uvádzajú
zaokrúhlene, presné čísla si čitateľ nájde v tabuľke. Zároveň je pri každom uvedení
výsledku potrebné indikovať, v ktorej tabuľke či grafe môže čitateľ tieto zistenia nájsť.
Ak popisujeme viaceré modely z tabuľky, tie musia byť jasne uvedené.
Ďalej si môžeme všimnúť, že v texte sú uvedené konkrétne hodnoty výsledkov,
vrátane pravdepodobnosti výskytu, 95%-ných konfidenčných intervalov, štandarných
odchýlok a hladiny významnosti p. Takýto detailný popis sa však vzťahuje len na
štatisticky významné výsledky. Pri štatisticky nevýznamných výsledkoch sa táto
informácia uvádza len v zátvorkách.
Na výsledkovú časť nadväzujú tabuľky a grafy. Tie musia byt jasné a čitateľné
aj bez ďalšieho vysvetľovania. Tabuľky vieme rozdeliť do dvoch kategórií:
deskriptívne a asociačné. Každá tabuľka by mala byť na samostatnej strane
a v mnohých prípadoch sa uvádzajú až na konci článku s odkazom v texte výsledkovej
časti. Dôležitou súčasťou je názov tabuľky. Názov musí pomenovať, aké vzťahy sú
popísané v tabuľke, akou metódou boli zisťované, na akej vzorke a kedy boli údaje
123zbierané. Pod tabuľkami ešte uvádzame vysvetlivky skratiek, ktoré boli použité,
prípadne ďalšie poznámky. Prejdime ku konkrétnym príkladom (Obrázok 36,
Obrázok 37).
Obrázok 34 Príklad deskriptívnej tabuľky 1
Začnime najskôr už spomínanou deskriptívnou tabuľkou, pri tvorbe ktorej je
potrebné dodržiavať tiež niekoľko pravidiel. V prvom rade je potrebné pre lepšiu
orientáciu určité usporiadanie premenných. Zvyčajne začíname kontrolnými
premennými
(pohlavie,
socioekonomický
status),
pokračujeme
nezávislými
premennými (sociálny kontext a problémy v učení) a na záver uvádzame našu závislú
premennú (spokojnosť so školou). Ak popisujeme kategorické premenné, početnosť
sa uvádza v %, zaokrúhlene na jedno desatinné
miesto, pri kontinuálnych
premenných je to priemer a štandardná odchýlka, niekedy môžeme uvádzať aj aj
minimálnu a maximálnu hodnotu. V deskriptívnej tabuľke niekedy môžeme mať aj
kombinované typy premenných, čiže kategorické aj kontinuálne naraz. V takomto
124prípade ich je možné zobraziť tak, ako je uvedené na Obrázku 37, a teda kontinuálne
premenné uvádzame na konci.
Obrázok 35 Príklad deskriptívnej tabuľky 2
Pokračujeme ďalej s tabuľkami a grafmi, ktoré sa už vzťahujú k našim
konkrétnym výsledkom, k tzv. asociačným tabuľkám (Obrázok 38). Ako už bolo
spomenuté, správne uvedený názov tabuľky je veľmi dôležitý. Musí nám byť z neho
jasné, aké vzťahy sú v nej zisťované, akou štatistickou metódou a znova musí byť
zrejmé na akej vzorke a kedy boli údaje zbierané.
125Obrázok 36 Príklad asociačnej tabuľky
Pod tabuľkou (Obrázok 38) vidíme aj poznámky. V nich vždy uvádzame
vysvetlenie všetkých skratiek použitých v tabuľkách, vrátane vysvetlenia hladiny
štatistickej významnosti vyjadrenej pomocou symbolu hviezdičky (*). V prípade ak
používame
komplikovanejšie
štatistické
metódy,
uvádzame
aj
vysvetlenie
jendotlivých modelov.
Pri grafoch (Obrázok 39) je dôležitý popis osí X a Y. Aj tu platia pravidlá
týkajúce sa názvov, ktoré sú však v tomto prípade vždy pod grafom.
126Obrázok 37 Príklad grafu
9.7 Diskusia a záver
Postupne prechádzame k záverečným častiam vedeckej práce a tými sú diskusia
a záver. Cieľom diskusie je vysvetliť čitateľovi, čo naše výsledky znamenajú a prečo
sú dôležité, čím prispievajú k doterajším zisteniam. Diskusia nám dáva odpoveď na
našu výskumnú otázku a preto sa tu zameriavame len na hlavné zistenia. Nevenujeme
veľkú pozornosť výsledkom, ktoré nám vyšli nevýznamné či výsledkom týkajúcim sa
skresľujúcich analýz (confounder analysis).
Štruktúra diskusie kopíruje štruktúru výsledkovej časti. V prvom odseku
parafrázujeme naše hlavné celkové zistenia a v tých ďalších sa zameriavame už na
jednotlivé výsledky tak, ako ich máme načrtnuté vo výsledkovej časti. V každom
odseku musíme vysvetliť ich význam a dôležitosť. To znamená, že každý odsek
začíname naším zistením a následne ho dávame do súvisu so zisteniami podobných
doterajších štúdií, či je to v súlade alebo v kontraste s tým, čo už o tejto téme vieme.
Ďalej by sme mali diskutovať, aké mechanizmy či teórie sa môžu skrývať za našimi
výsledkami, prípadne aké alternatívne vysvetlenie k našim výsledkom máme a čím
sme prispeli k doterajším zisteniam.
Žiadna štúdia, vrátane tej našej, nie je dokonalá a má svoje silné i slabé stránky
(strenghts and limitations), ktoré môžu mať vplyv na naše výsledky, preto je dôležité ich
127uviesť. Silné a slabé stránky sa týkajú najmä metodologickej validity štúdie. Vždy je
dobré začať pozitívami – popisom silných stránok našej štúdie, čo môžu byť napr.
reprezentatívnosť vzorky, použité spôsoby merania, jedinečná metodológia.
V prípade limitácií by však nemalo ísť len o obyčajné vymenovanie slabých stránok.
Je potrebné naznačiť, ako mohli ovplyvniť naše výsledky a čo by mohlo byť riešením.
Limitáciami môžu byť napr. dizajn štúdie, skreslenia, ako napr. seba-posudzujúce dáta
(self-reported data), sociálne žiadúce odpovede, či chýbajúce informácie. Limitácie nám
môžu poslúžiť ako odrazový mostík pre popis implikácií pre ďalší výskum. Tie majú
čitateľovi priblížiť akým spôsobom je možné v tejto téme pokračovať ďalej, kam sa
vieme ešte posunúť v skúmaní danej problematiky. Implikácie pre prax sa zasa
zameriavajú na teoretické alebo klinické využitie našich zistení v praxi, ktoré by mali
byť špecificky formulované a mali by zohľadňovať aj zameranie časopisu, kde chceme
zaslať našu práce pre posúdenie.
Záver (conclusion) tvorí samostatnú časť, ktorá má obsahovať našu správu pre
čitateľa, tzv. take home message, čiže kľúčovú myšlienku, ktorá je založená výlučne na
našich vlastných zisteniach a nesmie byť len vágnym a všeobecným tvrdením.
Na záver každej vedeckej práce sa uvádza Zoznam použitej alebo citovanej
literatúry (references). Spôsob citovania je rôzny, závisí od konkrétnych usmernení
časopisu. Častokrát sa používa tzv. APA štýl alebo Vancouver štýl. Vždy treba citovať
korektne. Zdroj, ktorý je použitý v texte, musí byť aj v zozname literatúry na záver.
Počet zdrojov môže byť limitovaný, preto je dôležité pozrieť si usmernenie časopisu.
Pred zoznamom literatúry zvykneme ešte uvádzať niektoré dodatkové
informácie, ktoré sa môžu líšiť v závislosti od časopisu. Patrí sem napríklad
deklarovanie toho, či máme alebo nemáme konflikt záujmu (conflict of interest).
Nachádza sa tu zväčša aj poďakovanie (acknowledgement), kde zvykneme uvádzať
osoby alebo inštitúcie, ktoré prispeli k realizácii nášho výskumu, ale nie sú
spoluautormi článku. V časti venovanej financovaniu (funding) uvádzame konkrétne
granty, v rámci ktorých naša štúdia bola realizovaná. Samozrejme, aj tu opäť platí, že
každý časopis môže mať rôzne inštrukcie a požiadavky na konkrétne znenie
niektorých častí, preto je potrebné si ich naštudovať dopredu.
128Písanie vedeckej práce je proces, ktorý vôbec nie je tak jednoduchý, ako by sa
mohlo zdať. Vyžaduje si veľa precíznej práce a najmä praxe. Veríme, že vám
informácie z tejto časti budú nápomocné pri písaní vašich vlastných vedeckých prác.
12910. Ako písať vedecký článok
Táto kapitola bude venovaná konkrétnym zásadám a tipom ako písať vedecký článok.
V tejto časti si povieme ako začať s písaním článku, zhrnieme si aké sú základné
pravidlá, ktoré musíme dodržiavať pri písaní vedeckého článku, a poskytneme vám
zopár tipov, ktoré by vám mohli byť pri písaní nápomocné.
10.1 Ako začať s písaním článku
Pred začiatkom písania každého vedeckého článku si vždy kladiame otázku, kde a ako
začať, o čom by sme mohli písať, čo by mohlo byť našou témou, ktorá bude zaujímavá,
či ako postupovať pri rozhodovaní. V prvom rade je potrebné si uvedomiť, že vedecký
článok musí zaujať. Musí zaujať nielen tých, ktorí budú túto prácu posudzovať v
konkrétnom časopise, ale aj ďalších odborníkov-čitateľov, ktorí sa venujú danej
problematike, a ktorí by vedeli zúžitkovať naše zistenia ďalej vo svojej práci, čo nám
pomôže pri zviditeľňovaní našej práce. Je ptorebné mať teda na pamäti, že vždy nám
ide o predanie dobrého a zaujímavého príbehu, nie len o popis faktov, ktorým chýba
kontext, či ďalšie využitie v rámci výskmu a praxe.
Na začiatku je dôležité mať aspoň základný prehľad o teoretických a
výskumných zisteniach v rámci témy, ktorej sa chceme venovať a následne začať s
jednoduchými a hlavnými zisteniami, vyplývajúcimi z našich vlastných výsledkov. Aj
pri písaní vedeckých článkov platí, že v jednoduchosti je krása, čo v preklade znamená,
že oveľa prínosnejšie je pracovať s jednou hlavnou myšlienkou a detailne si premyslieť
príbeh, ktorý sa môže skrývať za našimi zisteniami. Nie je vhodné kombinovať viaceré
témy do jedného článku, a to ani v prípade, ak sú zaujímavé. Vhodnejšie je radšej si
ich potom rozdeliť do viacerých prác. Vždy musí byť jasné, o čom článok je, čo chcem
povedať a prečo je zaujímavý, v čom je jeho pridaná hodnota.
Pre samotné písanie vedeckého článku platí, že jeho štruktúra musí byť jasná,
zrozumiteľná a prehľadná, čo nám následne vysoko zvyšuje šance pre jeho
publikovanie. Ako vyzerá taká štruktúra vedeckého článku, a ako postupovať pri
písaní jednotlivých častí, sme si povedali v predchádzajúcej kapitole na tému
Štruktúra vedeckej práce. Teraz si len zhrnieme základné pravidlá, na ktoré je
potrebné pri písaní myslieť.
130V prvom rade musí názov článku sedieť výskumnou otázkou, resp. s cieľom
výskumu, ktorý sme si stanovili, ako i s výsledkovou časťou. Musí byť dodržaná
terminológia, ako aj vzťahy, ktoré sú načrtnuté vo výskumnej otázke. Ďalšia štruktúra
článku sa skladá z úvodu, ktorý nám poskytuje odpoveď na otázku prečo sa venujeme
tejto téme. Nasleduje popis materiálov a metód, ktoré nám poskytujú informácie o
tom, ako sme postupovali pri zbere a spracovaní dát. Ďalšou časťou sú výsledky, ktoré
nám poskytujú odpoveď na otázku čo sme zistili a nakoniec sú to diskusia a záver,
ktoré nám poskytujú odpoveď na otázku čo s tým, čo sme zistili.
Pri písaní úvodu veľmi pomôže, keď si ho rozdelíme na menšie časti aj
s podnázvami. Premyslieť si, o čom chceme písať v jednotlivých častiach úvodu nám
pomôže pri zorganizovaní si vlastných myšlienok. Ďalším pravidlom je, že štruktúra
štatistických analýz musí byť rozdelená do jednotlivých krokov tak, ako sme ich
realizovali v štatistickom programe. S tým úzko súvisí i popis samotných výsledkov.
Ten musí kopírovať presnú štruktúru štatistických analýz. Veľmi dôležitým
pravidlom je tiež, že tabuľky nesmú byť skopírovaným výstupom štatistického
programu. Deskriptívna tabuľka musí obsahovať všetky použité premenné tak, ako je
zadefinované v cieli, v poradí – kontrolné premenné, nezávislé premenné a nakoniec
závislá premenná. Čísla vo všetkých tabuľkách sú zaokrúhľované na dve desatinné
miesta, oddelené bodkou. V deskriptívnej tabuľke je to iba jedno desatinne miesto. Na
záver je potrebné skontrolovať celú použitú literatúru v zozname, ako i v texte.
10.2 Tipy v procese písania
Keď sme si zhrnuli na čo si dať pozor, môžeme si povedať aj určité tipy, ktoré by vám
mohli byť nápomocné v procese písania.
Čo sa týka štruktúry vedeckého článku, každý časopis má svoje vlastné
usmernenia, preto je nevyhnutné si vždy pred samotným posielaním článku do
redakcie časopisu pozorne naštudovať jeho konkrétne usmernenia a upraviť svoj
článok podľa nich. Prípadne, ak si nie ste istí, či ste správne pochopili niektorú z
inštrukcií, môžete si tiež pozrieť niekoľko už publikovaných najnovších článkov
daného časopisu, aby ste videli na konkrétnom príklade, ako by to malo vyzerať.
131Tabuľka 2 Strobe Checklist – kontrolný zoznam pri písaní vedeckej práce
Title page
Názov článku - sedí s cieľom a výsledkami (premenné)
Atraktivita názvu
Autorský kolektív a správne afiliácie ku každému spoluautorovi
Identifikovaný korešpondujúci autor + funkčný e-mail (nie študentský)
Abstract
Štruktúra (podľa usmernení časopisu)
Kľúčové slová
Počet slov
Introduction
Lievikovitá štruktúra
Naznačené „biele miesta“ v literatúre – to, čo nie je známe
Cieľ jasne nadefinovaný, premenné a naznačené vzťahy sedia s názvom a výsledkovou časťou
Jednotná terminológia
Methods
Sample and procedure
Kedy a kde bola štúdia realizovaná
Dizajn štúdie
Veľkosť celkovej výskumnej vzorky
Zaraďujúce alebo vylučujúce kritériá
Response rate
Počet vyradených respondentov
Veľkosť finálnej vzorky
Základné charakteristiky vzorky (% chlapcov/mužov, priemerný vek)
Etická komisia
Measures
Premenné v poradí – závislá p., nezávislá p., kontrolné p.
Znenie položky a odpovedí
Popis dichotomomizácie, sumárne skóre,...
Statistical analyses
Deskriptívna štatistika
Hlavné zistenia v súlade s názvom, cieľom
V akom štatistickom programe boli výsledky spracované
Results
Štruktúra podľa štruktúry štatistických analýz
Deskriptívna štatistika – zaokrúhlené na celé čísla
Pri každom výsledku identifikovaná tabuľka/model, v ktorej tieto výsledky nájdeme
Uvedené konkrétne čísla (95% konfidenčné intervaly, štandardné odchýlky, hladiny významnosti p)
Discussion
1.odsek – parafrázované zistenia
2. odsek a ďalej – naše zistenie + ako je to v literatúre + prečo je to tak, čo to znamená
Čím novým sme prispeli k doterajším zisteniam
Strengths and limitations (každá limitácia je obhájená)
Implikácia pre prax a ďalší výskum
ConclusionOdpoveď na cieľ
ReferencesSpôsob citovania podľa usmernení časopisu
Všetky referencie z textu sú v zozname
Tables
Názvy podľa cieľa + identifikovaná štatistická metóda
Na konci názvu tabuľky je uvedený názov štúdie, rok a počet respondentov
Deskriptívna tabuľka – kategor.p. v % zaokrúhlené na jedno desat. Miesto oddelené bodkou
Deskriptívna tabuľka – poradie premenných – kontrol. P., nezávislé p., závislé p.
Asociačné tab. – zaokrúhlenie na dve desatinné miesta oddelené bodkou
Vysvetlenie hladiny štatistickej významnosti uvedenej v *
Vysvetlené všetky skratky a prípadné modely pod tabuľkou
Figures
Názov grafu
Označenie osí
132Ďalšou
pomôckou
je
tzv.
Strobe
checklist
(https://www.strobe-
statement.org/index.php?id=available-checklists) (Tabuľka 2), pre rýchle overenie
toho, či sa na niečo v procese písania vedeckej práce nezabudlo. Tento zoznam je
pripravený pre rôzne typy dizajnu výskumu, vrátane prierezovej štúdie či kohortovej
štúdie. Nájdete v ňom, ktoré konkrétne časti musí obsahovať ten-ktorý typ štúdie, a čo
by tieto časti mali zahŕňať.
Pri písaní vedeckého článku v cudzom jazyku, je dôležité dbať aj na vhodné
jazykové prostriedky, ktoré nám pomáhajú predať náš príbeh. Aby sme sa vyhli
používaniu tých istých slov či fráz, môžu nám pomôcť rôzne databázy akademických
fráz a slovných spojení, napr. Academic Phrasebank, The University of Manchester
(http://www.phrasebank.manchester.ac.uk/introducing-work/) alebo Morley (2014)
(https://nnkt.ueh.edu.vn/wp-content/uploads/2019/06/Academiv-Phrase
Bank.pdf), ktoré sa používajú pri písaní vedeckých článkov a pomôžu nám ozvláštniť
text. Tu netreba zabúdať aj na následné jazykové korektúry, ktoré je potrebné spraviť
na záver po všetkých úpravách v článku, pretože v redakciách časopisov posudzujú aj
spisovnosť jazyka.
Keď už máme vymyslenú tému, urobené štatistické analýzy a poznáme
výsledky, nasleduje príprava pracovnej verzie, ktorú pripravuje väčšinou prvý autor,
resp. hlavný autor článku. Táto pracovná verzia sa posiela všetkým spoluautorom, aby
mali možnosť vyjadriť sa k smerovaniu témy, k spracovaniu dát a podobne. Nie je
dobré najprv napísať celý článok a potom ho posielať na okomentovanie ostatným
spoluautorom, pretože sa môže stať, že ešte dôjde k zásadným zmenám napr. pri
štatistických analýzach, či interpretácii výsledkov. To nám následne môže zmeniť celé
zameranie článku a museli by sme ho prepisovať znova. Takáto pracovná verzia by
mala obsahovať: kompletnú titulnú stranu, úvod v odrážkach, kde popíšeme, o čom
chceme písať, presne zadefinovaný cieľ práce, resp. výskumnú otázku, popis
premenných a štatistických analýz, ktoré boli realizované a na záver sú to tabuľky a
grafy. Ako napísať tieto časti sme si už povedali v predchádzajúcej kapitole Štruktúra
vedeckej práce. Keď túto pracovnú verziu odsúhlasia všetci spoluautori, je možné
pokračovať v písaní článku ďalej. Aj v ďalšom procese písania je vhodné písať po
častiach. To znamená, že ako ďalšiu časť napíšeme úvod, ktorý znovu musia
133odsúhlasiť všetci spoluautori, a až potom pokračujeme diskusiou a záverom.
Formálne úpravy a dodatkové informácie podľa usmernení časopisu sa realizujú
nakoniec.
Keď už máme článok napísaný, upravený, odsúhlasený všetkými spoluautormi
a skontrolovaný, je čas ho poslať do redakcie nami zvoleného časopisu. Ako si vybrať
ten správny časopis, nájdete v kapitole Proces publikovania.
13411. Prezentácia vedeckých výsledkov odbornej verejnosti
V tejto kapitole predstavíme základné možnosti prezentácie vedeckých výsledkov
odbornej verejnosti. Cieľom tejto časti je v prvom rade predstaviť možnosti
prezentovania vedeckých výsledkov odbornej verejnosti dvoma základnými
spôsobmi, prostredníctvom prednášky a prostredníctvom posteru. Zároveň vám v
závere týchto kapitol venujúcich sa prezentovaniu výsledkov predstavíme zadanie,
prostredníctvom ktorého si budete môcť otestovať vaše získané vedomosti formou
problémového učenia.
Kapitola má nasledovnú štruktúru. Začneme všeobecne a povieme si niečo o
možných formách prezentovania výsledkov odbornej verejnosti, ich výhodách
a nevýhodách, ako aj základných východiskách. Pokračovať budeme konkrétnymi
formami prezentovania a priblížime si prípravu prednášky a posteru. Na záver príde
už spomínané zadanie problémového učenia.
11.1 Základné možnosti prezentácie výsledkov odbornej verejnosti
Začnime teda všeobecne a povedzme si aké máme základné možnosti ak chceme
prezentovať naše výsledky odbornej verejnosti. Či už si vyberieme prednášku alebo
poster, každá z nich má svoje výhody a nevýhody. Pre obe však platia tie isté základné
východiská.
Prezentovať výsledky odbornej verejnosti možno najmä prostredníctvom
prednášky a posteru, najčastejšie pri účasti na vedeckých podujatiach, akými sú
národné a medzinárodne konferencie, odborné semináre a workshopy. Prezentovanie
výsledkov vlastnej práce na akomkoľvek odbornom fóre, či už vo forme prednášky
alebo posteru má pre ďalšiu vedeckú prácu mnoho výhod a rozhodne by sa malo stať
bežnou súčasťou vedeckého života.
Dôvodov je hneď niekoľko. V prvom rade ide o rýchlejší spôsob šírenia
vlastných výsledkov v porovnaní s publikovaním vo vedeckých časopisoch, kedy
môže celý proces uskutočnenia analýz, prípravy vedeckého článku, jeho zaslania do
vedeckého časopisu, recenzného procesu a publikovania trvať mnohokrát aj viac ako
celý rok. A to v prípade, že článok bude prijatý hneď v prvom časopise, do ktorého ho
zašleme.
135V porovnaní s tým, je proces od uskutočnenia analýz, prípravy abstraktu na
konferenciu, jeho zaslania a účasti na konferencii s prezentovaním výsledkov
prostredníctvom prednášky alebo posteru omnoho kratší a nezvykne byť dlhší ako 6
až 9 mesiacov.
Ide teda o možnosť prezentovať výsledky vlastného výskumu pomerne rýchlo.
Zároveň nám účasť na odbornom podujatí zaručuje okamžitú a mnohokrát veľmi
cennú spätnú väzbu od iných odborníkov v danej oblasti skúmania. Dáva nám to
priestor naše analýzy prepracovať a tvorí tak vynikajúci odrazový mostík pre ďalšiu
prácu a prípravu kvalitnejšieho odborného článku, ktorého šanca na publikovanie sa
tak zvyšuje.
Otázka znie, ktorú z foriem prezentovania si vybrať? Poster aj prednáška majú
svoje výhody a nevýhody. Poster je skvelou prvou skúsenosťou s prezentovaním
našich výsledkov na odbornom fóre a odporúčame ho najmä, ak by malo ísť o úplne
prvú skúsenosť s prezentovaním. Bohužiaľ, v prípade posteru je ommnoho
náročnejšie zaujať pozornosť publika, keďže posterov býva na odborných podujatiach
veľké množstvo. Naopak, prednáška nám dáva omnoho väčší priestor na
prezentovanie, získavame sústredenú pozornosť publika na rádovo niekoľko desiatok
minút. Čas vyhradený na prezentovanie sa môže pohybovať od 10 až po 30 minút, v
prípade pozvanej prednášky pokojne aj 45 minút až hodinu. Na takúto formu
prezentovania sú však potrebné určité komunikačné zručnosti, čo môže byť jej
nevýhodou, najmä v prípade neskúseného prezentujúceho.
Nech sa už rozhodneme pre ktorúkoľvek z foriem, prednášku alebo poster,
platia pre ne tie isté základné východiská. Skôr ako začneme, je nevyhnutné, aby sme
si zodpovedali nasledovné 4 otázky:
•Čo prezentujem?
•Prečo prezentujem?
•Ako prezentujem?
•Komu prezentujem?
Odpovede nám umožnia pripraviť prednášku a poster, ktoré v maximálnej
možnej miere zaujmú publikum a zabezpečia nami želané zdieľanie informácií.
136Keď už sme si predstavili základné možnosti prezentovania vedeckých
výsledkov odbornej verejnosti, s nimi spojené výhody a nevýhody a základné
východiská , presunieme sa do ďalšej časti a povieme si čosi viac o prvej z konkrétnych
foriem prezentovania – prednáške.
11.2 Prednáška
Základom dobre pripravenej prednášky je nezabúdať na 4 základné východiská, ktoré
vieme pretaviť do dvoch oblastí a s nimi spojených dvoch základných otázok.
V prvom rade musíme vedieť aká je naša hlavná myšlienka. Pokrývame ňou 2
zo základných východísk – Čo prezentujem a Prečo prezentujem. Veľmi dobrou
pomocnou otázkou, ktorá nám pomôže s prípravou našej prednášky je: „Čo by si moje
publikum malo z moje prednášky odniesť?“ Je nevyhnutné, aby sme na túto otázku
mali jasnú odpoveď ešte skôr, ako si prednášku začneme chystať. Ovplyvní to totiž
obsah našej prednášky.
Ak máme svoju základnú myšlienku, môžeme pristúpiť k riešeniu zvyšných 2
základných východísk – Ako prezentujem a Komu prezentujem. Jedna aj druhá otázka
úzko súvisí s poznaním nášho publika. A opäť si môžeme položiť pomocnú otázku:
„Akým spôsobom musím prezentovať, aby moje publikum porozumelo mojej hlavnej
myšlienke a zapamätalo si, čo som prezentoval/a?“ Odpoveď na túto otázku ovplyvní
štruktúru a formu našej prednášky.
Začnime od konca, a povedzme si niečo o možnostiach nášho publika. To
najdôležitejšie, čo potrebujeme vedieť, je fakt, že krivka pozornosti sa u publika v
priebehu našej prednášky mení. Väčšina nás sleduje na začiatku, v prvých minútach
našej prednášky. Následne pozornosť publika klesá a v polovici môže klesnúť až na
10- 20% pôvodného stavu. Pozornosť stúpa opäť na záver, kedy zaznievajú slová,
ktoré publiku naznačujú blížiaci sa koniec prednášky. Tento stav rozhodne nehrá v
náš prospech, keďže sa v strede prednášky objavujú obvykle tie najdôležitejšie
informácie. Zmeny v pozornosti publika sú znázornené aj na Obrázku 40.
137Obrázok 40 Zmeny v pozornosti publika v priebehu prednášky
Čo s tým? Zmeny v pozornosti publika môžeme využiť vo svoj prospech. Prvé
minúty by mali slúžiť na zdôraznenie zaujímavosti informácií, ktoré budú nasledovať
a zoznámenie publika so štruktúrou našej prednášky. Ak chcete, aby bola vaša hlavná
myšlienka zapamätaná, povedzte ju jasne a nahlas v úvode a v závere. Rozdeľte
prezentáciu na časti a každú ukončite zhrnutím. Pomocou týchto trikov dokážete
pozornosť publika opätovne zvyšovať. Zmeny v pozornosti publika po použití týchto
jednoduchých trikov môžete vidieť na Obrázku 41.
Obrázok 41 Zmeny v pozornosti publika po rozdelení prednášky na časti
138Pre správne nastavenie našej prednášky je dôležité pochopiť, aké sú dôvody,
pre ktoré sa publikum prestáva sústrediť. Pomôže nám to vyvarovať sa zbytočných
chýb a naša prednáška bude mať väčšiu šancu zaujať.
Prvou chybou je, že prezentujúci považuje všetko o čom hovorí za všeobecne
známe. Ak na úvod nezadefinujeme kľúčové pojmy a témy, s ktorými budeme počas
prednášky pracovať, publikum sa môže cítiť zmätené a stráca záujem. S tým úzko
súvisí aj nasledujúca chyba, ktorou je nejasná štruktúra prednášky, ktorú je následne
náročné sledovať, keďže nie je jasná jej logika. Je potrebné načrtnúť štruktúru hneď
v úvode. Publikum nás tak bude v priebehu prednášky ľahšie sledovať a bude
schopné anticipovať, čo bude nasledovať.
Publikum sa prestáva sústrediť aj v prípade ak prezentujúci nevyužije naplno
svoj potenciál v rámci verbálnych aj neverbálnych foriem komunikácie. Je chybou, ak
hovoríme príliš formálne a komplikovane. Problémom je aj monotónny prejav
hovorený príliš rýchlo alebo príliš pomaly. Pozornosť publika môže znižovať aj
prezentujúci, ktorý všetko povedané číta z pripravených podkladov. Stráca totiž
neverbálny kontakt so svojim publikom a chýba najmä nevyhnutný očný kontakt. Ak
sa ako prezentujúci necítime dostatočne sebaisto bez písomných podkladov,
nezabúdajme robiť pauzy, v rámci ktorých nadviažeme očný kontakt s publikom a
zmeníme tak prirodzene dynamiku nášho prejavu.
V predchádzajúcej časti sme hovorili o dôležitosti jasnej štruktúry našej
prezentácie, s ktorou v úvode oboznámime aj svoje publikum. Aká by teda mala byť?
•Je potrebné začať s krátkym úvodom a jasne formulovať cieľ.
•Je nevyhnutné poskytnúť informáciu o tom, prostredníctvom koho, čoho a
akým spôsobom sme svoj cieľ dosahovali.
•Je potrebné ukázať svoje výsledky v grafickej a názornej podobe.
•Je potrebné diskutovať o možnej interpretácii a význame vašich výsledkov.
•Je potrebné ukončiť prezentáciu s jasným a stručným opakovaním hlavnej
myšlienky prednášky.
139V závere tejto časti si môžeme zhrnúť 10 krokov k efektívnej prednáške. Pre
kvalitnú prednášku je v prvom rade nevyhnutné začať sa pripravovať včas.
Naštudovať si existujúcu literatúru, prechádzať svoje výsledky, myslieť na ich
prepojenie a možnú interpretáciu. Je dôležité vybrať si svoju hlavnú myšlienku a
sformulovať ju do podoby jednej vety. Na jej základe si treba vyberať hlavné výsledky,
informácie, ktoré chceme prezentovať a usporiadať si ich.
Je tiež nevyhnutné si dôkladne pripraviť svoje predstavenie a úvodné vety, v
ktorých načrtneme cieľ našej prednášky a jej štruktúru. Pri predstavovaní by sme mali
nadviazať očný kontakt s publikom. Netreba zabudnúť prednášku rozdeliť do
menších častí a na záver zhrnúť to podstatné. V závere sa môžeme rozlúčiť
zopakovaním hlavnej myšlienky, ktorú si publikum má zobrať zo sebou.
Nezabúdajme, že kvalitný, čitateľný a k téme relevantný graf je lepší ako množstvo
slov a čísel v tabuľkách.
Mali by sme tiež voliť vhodné vizuálne pomôcky, starostlivo vyberať celkový
vzhľad, pozadie, dostatočnú veľkosť písma a nezabúdať, že menej je viac. Mali by sme
používať bežný, ľahko zrozumiteľný a jednoduchý jazyk bez zbytočného odborného
žargónu a formálnosti. Netreba zabúdať starostlivo dodržiavať vopred stanovený čas
na prezentáciu a overiť si, či naša prezentácia nie je príliš dlhá alebo príliš krátka.
A hlavne nezabúdajme, že nervozita je v poriadku. Málokto sa rodí ako
talentovaný prezentujúci. Ako pri väčšine zručností, aj pre schopnosť prezentovať je
potrebná prax a spätná väzba okolia, na základe ktorej sa môžeme neustále zlepšovať.
Stále máme možnosť si spraviť generálku, poprosiť kolegov, spoluautorov,
supervízorov či našu rodinu o spätnú väzbu a vyhnúť sa tak základným chybám.
Priblížili sme si prípravu prednášky a v ďalšej časti tejto kapitoly sa zamerieme
na druhú z konkrétnych foriem prezentovania, a síce poster.
11.3 Poster
Základným východiskom v prípade posteru je okrem ujasnenia si hlavnej myšlienky
a pochopenia nášho publika aj správne uchopenie hlavného cieľa posteru. Cieľom
posteru je rýchlo a jasne komunikovať základnú myšlienku nášmu publiku
prostredníctvom obmedzeného počtu slov, vizuálneho prevedenia a celkovej emócie.
140Ako má na tak obmedzenom priestore poster prezentovať našu hlavnú
myšlienku čo najlepšie? V prípade posteru je obzvlásť dôležité mať len jednu hlavnú
myšlienku, ktorú budeme mať jasne formulovanú. Na jej prezentovanie využívame
grafy, obrázky a vizuálne prvky. Je potrebné sa vyhnúť prezentácii toho, čo nesúvisí s
našou hlavnou myšlienkou, čo nie je obsahom prezentovaného a obmedziť množstvo
textu na nevyhnutnú mieru.
Poster má v porovnaní s prednáškou ešte horšiu pozíciu pri snahe o zaujatie
pozornosti. Musíme si dať preto záležať, aby náš poster zaujal a pritiahol naše
publikum. Dokázať to môžeme, ak minimalizujeme počet slov, našu hlavnú
myšlienku zvizualizujeme a pridáme prvok priťahujúci pozornosť, tak ako to vidíme
na ukážke v nasledujúcom Obrázku 42 a Obrázku 43.
Obrázok 42 Príklad posteru 1
141Obrázok 38 Príklad posteru 2
Ak bola štruktúra dôležitá pre prednášku, rovnako to platí aj pre poster. Aká
by teda mala byť? V hornej časti posteru by sa mal objaviť názov, meno autora a
prípadne logo našej inštitúcie.
Hlavným ťažiskom posteru sa stáva prirodzene jeho stredná časť, kde by sme
mali umiestniť všetky potrebné informácie v textovej, grafickej či vizuálnej podobe. V
spodnej časti je priestor na kontaktné informácie a prípadné poďakovania grantovým
agentúram.
Tak ako v prípade prednášky aj pri príprave posteru je dobré vyvarovať sa
niektorých zbytočných chýb. Základnou chybou je nejasná štruktúra posteru.
Problémom je aj príliš veľké množstvo textu a s tým súvisiace množstvo informácií,
ktoré sa pokúšame na poster vtesnať. Dôsledkom môže byť málo voľného priestoru,
poster tak povediac prestáva dýchať a stáva sa ťažko čitateľným a nepríťažlivým.
Nečitateľným a nepríťažlivým sa poster stáva aj v dôsledku nevhodne zvoleného
podkladu a nekvalitných grafov a obrázkov. Veľkou chybou je v neposlednom rade aj
absentujúci prezentujúci. Poster nestačí vyvesiť, je potrebné pri ňom aj zostať.
142Okoloidúci tak majú možnosť klásť nám dodatočné otázky a ponúknuť svoju spätnú
väzbu.
Keďže je priestor v prípade posteru veľkou vzácnosťou, je dobré poznať zopár
trikov, ktoré nám ho pomôžu ušetriť. Vhodné je zbaviť sa zbytočných viet v úvode a
diskusii. Pomôže tiež skrátiť popis technických údajov na minimum. Je dobré
neduplikovať v texte to, čo máme v grafe a používať skratky.
Z hľadiska formálnej stránky, je treba dodržiavať dané inštrukcie, najmä pokiaľ
ide o odporúčaný rozmer a orientáciu posteru. Ak je to možné, je potrebné sa
informovať o spôsobe inštalovania posteru, čomu treba prispôsobiť finálnu prípravu
a tlač. Možností je už v súčasnosti veľmi veľa a tlačiarenské firmy nás o nich vedia
informovať. S ich pomocou si vieme vybrať tú najvhodnejšiu. Pekným gestom vie byť
aj rozdávanie verzií vo forme A4, ktoré vieme záujemcom na mieste konania
ponúknuť.
V závere tejto časti si môžeme zhrnúť 7 krokov k efektívnemu posteru. Pre
kvalitný poster je dôležité mať jednu hlavnú myšlienku, stručný úvod, vizuálne
prezentované výsledky, jasný záver, vizuálny prvok na pritiahnutie pozornosti a
kvalitný celkový vzhľad a dizajn. Nevyhnutným záverečným krokom je dostatočný
priestor na komentovanie, revíziu a optimalizovanie nášho posteru na základe spätnej
väzby od našich kolegov, spoluautorov či supervízorov.
Prišli sme k záveru tejto kapitoly, počas ktorej ste sa dozvedeli o možných
formách prezentovania výsledkov odbornej verejnosti, ich výhodách a nevýhodách
ako aj základných východiskách. Na výber máte buď prednášku alebo poster. V oboch
prípadoch je najdôležitejšie pamätať na 4 základné východiská
•Čo prezentujem?
•Prečo prezentujem?
•Ako prezentujem?
•Komu prezentujem?
Tie sa musia pretaviť do jasnej hlavnej myšlienky a pochopenia nášho publika,
ktorému prispôsobíme štruktúru a formu nami zvolenej formy prezentovania.
14312. Prezentácia vedeckých výsledkov laickej verejnosti
V tejto kapitole pokračujeme v téme prezentovania výsledkov a predstavíme si
základné možnosti prezentácie vedeckých výsledkov laickej verejnosti.
Cieľom tejto časti je v prvom rade predstaviť vám možnosti prezentovania
vedeckých výsledkov laickej verejnosti dvoma základnými spôsobmi,
a to
prostredníctvom infografiky a prostredníctvom tlačovej správy. Zároveň vám, ako už
bolo spomenuté v predcházajúcej časti, v závere kapitoly predstavíme zadanie,
prostredníctvom ktorého si budete môcť otestovať získané vedomosti formou
problémového učenia.
12.1 Základné možnosti prezentácie výsledkov odbornej verejnosti
Začnime najprv všeobecne a povedzme si aké sú základné východiská pri príprave
infografiky a tlačovej správy. Nech sa už rozhodnete pre ktorúkoľvek z foriem,
infografiku alebo tlačovú správu, platia pre ne tie isté základné východiská. Skôr ako
začnete, je nevyhnutné, aby ste si zodpovedali nasledovné 4 otázky.
Čo prezentujem?
Prečo prezentujem?
Ako prezentujem?
Komu prezentujem?
Odpovede vám umožnia pripraviť infografiku a tlačovú správu, ktorá v
maximálnej možnej miere zaujme publikum a zabezpečí vami želané zdieľanie
informácií.
12.2 Infografika
Základným východiskom v prípade infografiky je okrem ujasnenia si hlavnej
myšlienky a pochopenia vášho publika aj správne uchopenie hlavného cieľa tejto
formy prezentovania. Cieľom infografiky je pripraviť grafické vizuálne znázornenie
informácií, údajov či poznatkov, ktoré je rýchle, jasné a zapamätateľné.
Prečo je dobré využívať na šírenie vašich vedeckých výsledkov práve
infografiku? V porovnaní s inými formami prezentovania je jednoznačne rýchlejšia,
144pútavejšia, prehľadnejšia, presvedčivejšia a zapamätateľnejšia. Pracuje totižto
primárne s vizuálnymi prvkami a vizuálne spracovanými dátami, ktoré dokážeme pri
vnímaní spracovávať najrýchlejšie a pamätáme si ich ľahšie a dlhšie.
Pre realizáciu budete potrebovať prístup k počítaču s internetovým pripojením
a prístup a registráciu do niektorého z voľne dostupných online programov (napr.
Piktochart, Canva, Visme) pre tvorbu vizualizovaných výstupov. Alternatívnou
možnosťou je aj využitie už dostupných programov od tých najjednoduchších, bežne
dostupných, až po špecializované grafické programy. Väčšina týchto programov je,
pokiaľ ide o ich používanie, veľmi intuitívna. Nájdete v nich množstvo tipov a
tutoriálov a obsahujú aj predpripravené šablóny, do ktorých môžete vkladať vaše dáta
a upraviť ich ďalej podľa svojej potreby.
Ak sa rozhodnete pre niektorý z voľne dostupných programov pre tvorbu
vizualizovaných výstupov, je dobré poznať ich možnosti, výhody a nevýhody.
Veľkým pozitívom je už spomínaná možnosť využívať témy a šablóny vysokej
dizajnovej kvality, možnosť vložiť videá a iné obsahy a celková intuitívnosť
programov. Nevýhodou je nutnosť registrácie či zakúpenia programu, internetové
pripojenie a limitovaný výber voľne dostupných šablón.
Tak ako v prípade akéhokoľvek iného výstupu, ktorý pripravujete a
prostredníctvom ktorého zdieľate informácie, aj infografika by mala spĺňať určité
podmienky. Čo by mala obsahovať a aká by mala byť efektívna infografika? Mala by
obsahovať názov, jej jadrom sú zaujímavé a cenné informácie, relevantné a aktuálne
dáta a pútavé vizuálne prvky, ktoré pritiahnu pozornosť. Po formálnej stránke
nezabúdajte na jasnú štruktúru a organizáciu informácií a celkový koncept a dizajn.
No a v neposlednom rade ju môžete obohatiť o vaše kontaktné údaje.
Pri prezentovaní vedeckých výsledkov môžete infografiku využiť minimálne
dvoma nasledovnými spôsobmi. Infografika je vynikajúcim spôsobom ako
prezentovať v jednoduchej a ľahko dostupnej forme vašu štúdiu ako je to možné vidieť
na Obrázku 44 a 45. Infografika vám zároveň môže pomôcť zdieľať výsledky vášho
výskumu v jednoduchej a zrozumiteľnej podobe tým, pre ktorých môžu byť výsledky
užitočné a prospešné zvyšujúc tak pozitívny dopad vášho výskumu nielen na vedu
ale aj spoločnosť. Príkladom je obrázok 46.
145Obrázok 44 Infografika prezentujúca vedeckú štúdiu 1
146Obrázok 45 Infografika prezentujúca vedeckú štúdiu 2
147Obrázok 46 Infografika prezentujúca výsledky vedeckej štúdie
14812.3 Tlačová správa
Základným východiskom v prípade tlačovej správy je okrem ujasnenia si
hlavnej myšlienky a pochopenia vášho publika aj správne uchopenie hlavného cieľa
tejto formy prezentovania. Cieľom tlačovej správy je pripraviť oficiálne vyhlásenie
doručené členom spravodajských médií na účely poskytnutia informácií, vyhlásenia
alebo oznámenia.
Znova, tak ako v prípade akéhokoľvek iného výstupu, ktorý pripravujete a
prostredníctvom ktorého zdieľate informácie, aj tlačová správa by mala spĺňať určité
podmienky. Čo by mala obsahovať a aká by mala byť dobre pripravená tlačová
správa? V prvom rade by mala mať zaujímavý názov, ktorým zaujmete pozornosť.
Následne platí, že menej je viac a vaša tlačová správa by v ideálnom prípade nemala
presiahnuť jednu stranu. Po obsahovej stránke je dobré zahrnúť všetky nasledovné
časti. Potrebujete dať čitateľovi stručnú informáciu o štúdii a informáciu o výsledkoch
štúdie. Text sa stáva pútavejším ak ho oživíte priamym výrokom niekoho, kto je do
štúdie zainteresovaný. A v neposlednom rade, nezabúdajte na kontaktné údaje, keďže
chcete byť ohľadne výsledkov vašej štúdie kontaktovaný zástupcami médií. Príklad
tlačovej správy nájdete na Obrázku 47.
149Obrázok 47 Príklad tlačovej správy s výsledkami štúdie
Tlačová správa
Košice 7. júna 2015
Výskumný tím medzinárodnej štúdie „Health Behaviour in School Aged Children“ (ďalej len HBSC)
zaoberajúcej sa so zdravím súvisiacim správaním 11-, 13- a 15-ročných školákov, bol v máji a júni
2014 po štyroch rokoch opäť v teréne. Z výskumu realizovanom na vzorke takmer 10 000 žiakov
zo 130 základných škôl na celom Slovensku vyplynuli nasledovné zistenia. Viac informácii nájdete
na stránke www.coherent.sk.
Deti najviac trápia alergie
Každé druhé dievča vo veku 15 rokov odpovedalo, že prežívalo dve alebo viac zdravotných ťažkostí
za uplynulý mesiac. Celkovo udávali viac zdravotných ťažkostí starší školáci. Dievčatá vo všetkých
vekových skupinách užívali lieky na bolesti hlavy či na bolesti brucha častejšie ako chlapci. Lieky na
bolesti hlavy za uplynulý mesiac užívala viac ako tretina školákov a lieky na bolesti brucha viac ako
pätina školákov vo všetkých vekových kategóriách. Približne tretinu školákov trápia alergie ako
najčastejšie zo sledovaných chronických ochorení.
Energetické a sladené nápoje sú pre školákov bez obmedzení
Približne štvrtina školákov uviedla každodenné pitie sladených nápojov. Každý piaty školák uviedol,
že pije energetické nápoje jedenkrát týždenne alebo častejšie. Približne 4 z 10 školákov vo veku 11
rokov rodičia nijako neobmedzujú, teda jesť sladkosti a piť sladené nápoje môžu kedykoľvek.
Chýba rodičovská kontrola
Približne 40% školákov vo veku 11-rokov chýbajú rodičovské pravidlá obmedzujúce sledovanie TV,
hry na PC, alebo internet. Ešte vyšší je počet školákov, ktorým chýbajú rodičovské pravidlá
formujúce stravovacie návyky.
O šikanovaní školáci nehovoria
Približne 10% školákov priznalo, že sú obeťami šikanovania a o niečo viac, že sú aktérmi
šikanovania. Výsmech z postavy priznalo 15% chlapcov a 21% dievčat. O šikanovaní nikomu
nepovedalo 46% opýtaných školákov, ktorí sa stretli so šikanovaním.
Klesá pozitívny vzťah k škole
Miera spokojnosti so školou je u slovenských školákov nízka v porovnaní s inými krajinami a v
porovnaní so zberom spred 4 rokov ešte poklesla. V škole sa veľmi páči nanajvýš každému piatemu
školákovi. Takmer každý tretí školák vo veku 15 rokov vynechal aspoň jeden deň v škole za rok bez
riadneho ospravedlnenia. Nie viac ako 70% školákov vo veku 11-rokov, no iba tretina školákov vo
veku 15-rokov verí, že svojim učiteľom môže dôverovať. Približne polovica školákov vo veku 13- a
15-rokov verí, že učiteľom na nich záleží.
Ako uvádza hlavná riešiteľka slovenského HBSC tímu pôsobiaceho na Ústave psychológie zdravia
Lekárskej fakulty UPJŠ prof. Andrea Madarasová Gecková, PhD: „Národná správa poskytuje
komplexné informácie o zdraví a so zdravím súvisiacom správaní školákov v ich sociálnom
kontexte, ktoré je možné využiť pri tvorbe a hodnotení stratégií a politík zameraných na podporu
zdravého vývinu školákov. Je zdrojom informácií pre odborníkov z praxe, učiteľov, rodičov i širokú
verejnosť.“
150Základnou chybou, ktorá sa v tlačových správach vyskytuje je nerešpektovanie
cieľového publika. V prípade tlačovej správy ním nie je odborná vedecká obec ale
široká laická verejnosť. Tomu treba samozrejme prispôsobiť aj štýl, v ktorom je text
napísaný. Treba sa zbaviť zbytočného vedeckého žargónu a informácie podať čo
najzrozumiteľnejšie.
Efektívna tlačová správa tak obsahuje tie najzaujímavejšie informácie, podané
stručne a jasne aj prostredníctvom vyjadrení zainteresovaných odborníkov.
Jednoznačne teda znova platí, že pri tvorbe tlačovej správy musíte mať svoju jasnú
hlavnú myšlienku, ktorú ňou komunikujete a poznáte svoje publikum, svoju cieľovú
skupinu, čomu prispôsobíte formu aj obsah tlačovej správy.
Keď je tlačová správa hotová, ostáva ju už len čo najlepšie šíriť. V prvom rade
kontaktujte kvôli jej zverejneniu syndikát novinárov a tlačové agentúry. Následne
využite kontakty v celonárodných i národných denníkoch a iných dostupných
médiách. A ak je to čo i len trochu možné, konzultujte svoj postup s PR odborníkmi.
Väčšina univerzít a fakúlt má už v súčasnej dobe svoje oddelenie pre styk s
verejnosťou.
Na záver by sme vám radi predstavili ešte jeden tip na to, ako sa dajú vedecké
výsledky propagovať. Ide o tvorbu prezentačného videa, ktoré je síce pomerne
náročné na prípravu, vynaložená energia však rozhodne stojí za to.
151Zadanie problémového učenia PU3 – Poster a tlačová správa
Teraz si predstavíme zadanie tretieho problémového učenia. Jeho cieľom bude
precvičiť si prezentovanie vedeckých výsledkov odbornej a laickej verejnosti.
Pre realizáciu budete potrebovať prístup k počítaču s internetovým pripojením a
prístup a registráciu do niektorého z voľne dostupných online programov pre tvorbu
vizualizovaných výstupov. Informácie o online programoch nájdete v časti venovanej
prezentovaniu vedeckých výsledkov laickej verejnosti. Alternatívnou možnosťou je aj
využitie už dostupných programov od tých najjednoduchších, bežne dostupných, až
po špecializované grafické programy. Na základe výsledkov vášho výskumu
pripravte:
1. Poster, ktorý by mal mať:
-stručný úvod
-popis vzorky, metód a použitej štatistickej analýzy
-vizuálne prezentované výsledky vo forme grafu
-jasný záver
-niečo na pritiahnutie pozornosti
-celkový vzhľad a dizajn
2. Tlačovú správu, ktorá by mala mať:
-rozsah maximálne na jednu stranu
-zaujímavý názov
-stručnú informáciu o štúdii
-informáciu o výsledkoch štúdie
-výrok osoby zainteresovanej do štúdie
15213. Proces publikovania
V tejto kapitole si povieme ako si vybrať vhodný časopis, ako si pripraviť všetky
potrebné informácie a súbory a vyhnúť sa nevhodnému správaniu, ktoré by nás mohlo
vo vedeckej obci diskvalifikovať. Zároveň by vám mala pomôcť zvládnuť prípravu na
zaslanie rukopisu do vedeckého časopisu.
13.1 Výber časopisu
Začneme výberom vhodného časopisu a zameriame sa na to, ako pri výbere
zohľadniť prestíž časopisu, zameranie časopisu a podmienky časopisu. Výber
časopisu je aj výberom publika, čitateľov. Koho by naše zistenia mohli zaujímať? Koho
chcem touto správou osloviť? Je moja správa dôležité pre pediatrov v Košickom kraji,
alebo pre pediatrov na celom svete? V prvom prípade budem hľadať periodikum
publikujúce v slovenčine, ktoré majú miestni pediatri bežne na stole. V tom druhom
budem hľadať časopis publikujúci v svetovom jazyku, ktorého plný text si dokáže
stiahnuť pediater žijúci kdekoľvek na svete. Je rozdiel, či chcem osloviť lekárov alebo
zdravotné sestry, lebo zvyknú mať svoje špeciálne zamerané časopisy a nesprávnym
výberom časopisu môžem minúť svoje publikum.
Výber časopisu závisí od témy, použitého dizajnu, sily dôkazu, externej
validity, teda toho, na akú populáciu sa zistenia dajú zovšeobecniť. Výskum
nutričných zvyklostí 30 školákov z jednej školy malého mesta má oproti výskumu
nutričných zvyklostí na národne reprezentatívnom súbore 2000 školákov iné šance
osloviť publikum prestížneho medzinárodného časopisu. Ak chcete osloviť
medzinárodnú vedeckú komunitu, potom by:

časopis mal publikovať v svetovom jazyku (napr. angličtine), respektíve v
jazyku používanom cieľovou komunitou (napr. španielčina),

mal by byť v databázach dostupných a používaných medzinárodnou
komunitou (Scopus, SSCI, SCI, Web of Science), čo je zároveň znakom, že splnil
základné kritéria kvality a stability (napr. pravidelné vydávanie, peer review),

a mal by mať Impact faktor (IF), pričom IF je indikátorom toho ako komunita
využíva články publikované v danom časopise, čo je možné považovať za
153mierku kvality, ale i schopnosti časopisu robiť výber článkov a osloviť
potencionálnych čitateľov.
Parametre časopisov podrobnejšie rozoberáme v časti Vyhľadávanie literatúry
a literárny prehľad. Prácu, do ktorej ste investovali toľko energie, určite nebude chcieť
umiestniť v predátorskom časopise. Je skoro isté, že časopis z databázy Web of Science
nebude predátorský, ale nie je tak úplne jednoduché odhaliť tie, ktoré v tomto
zozname nie sú, teda časopisy s menšou prestížou. Predsa však existujú isté vodítka a
nástroje, ktoré vám môžu pomôcť.
Predátorské časopisy mávajú veľmi všeobecné zameranie, stránka nepôsobí
profesionálne a sú na nej gramatické chyby a preklepy, obrázky sú neostré, názov
časopisu nápadne pripomína názov iného časopisu s reputáciou, nenájdete ho v
zoznamoch karentovaných časopisov, sľubujú rýchle spracovanie a publikovanie,
chýbajú mená editorov a absentujú mená s publikačným záznamom, chýba archív
publikovaných článkov, nepatrí pod publikačný dom s reputáciou, požadujú nízky
poplatok a mnohé ďalšie.
Zameranie časopisu popisuje akým vedným oblastiam, výskumným témam,
alebo typom štúdií je daný časopis určený. Kým niektoré majú veľmi široký záber, iné
môžu byť veľmi úzko špecializované. Napríklad Health Psychology Review má
ambíciu publikovať teoretické a konceptuálne práce a prevažne prehľadové práce,
kým Health Psychology uprednostňuje empirické výskumné štúdie. BMC Medical
Research Methodology sa venuje prácam analyzujúcim metodologické prístupy vo
výskume zdravotníckej starostlivosti a pravdepodobne odmietne publikovať
empirickú výskumnú štúdiu.
To, či daný časopis skutočne publikuje príbuzné práce, teda bude mať záujem
aj o našu prácu, sa dá preveriť aj prehľadávaním publikovaných prác za uplynulé
obdobie, povedzme rok alebo 5 rokov. Je veľmi málo pravdepodobné, že časopis, ktorý
sa 5 rokov danej téme nevenoval zmení názor a publikácia ho zaujme. V príklade
znázornenom na Obrázku 48 sme vyselektovali všetky publikácie časopisu
International Journal of Public Health a skombinovali ho s vybranými kľúčovými
slovami. V tomto konkrétnom prípade to boli „adolescent“, „adolescence“, „teenage“
alebo „school-aged“ a zistili sme, že za posledných 5 rokov bolo publikovaných 643
154prác, z toho 119 sa týkalo hľadanej témy, teda adolescentov. Ak medzi nimi nájdete
práce, ktoré citujete, s veľkou pravdepodobnosťou ste našli miesto, kde prebieha
vedecká komunikácia, do ktorej sa chcete pripojiť.
Obrázok 48 Výber publikácií v časopise International Journal of Public Health s
vybranými kľúčovými slovami
Opakovane sa potvrdzuje, že prestíž autora, jeho inštitúcie, rod či krajina
pôvodu zvýhodňuje či znevýhodňuje pri posudzovaní práce a popri zápase o zvýšenie
kreditu autorov zo Strednej a Východnej Európy by ste mali počítať s týmto
znevýhodnením. Prezrite si, či je v zozname editorov zastúpenie z nášho regiónu a či
tento časopis publikuje práce z tohto regiónu. Určite by vás to nemalo odradiť od
klopania na dvere aj v prípade časopisov, ktoré Strednú a Východnú Európu ešte
neobjavili, ale nemali by ste ignorovať ani dvere, ktoré sú už otvorené.
Veľkou pomôckou je aplikácia Jane, ktorá umožňuje podľa názvu vašej práce,
kľúčových slov či abstraktu vyhľadať autorov, práce a časopisy, podľa príbuznosti k
vašej práci. Môže vám to dať veľmi cenné indície o tom, v ktorom časopise má zmysel
155skúsiť umiestniť vašu prácu. Príklad zadania a výstupov vytvorých za použitia tejto
aplikácie môžete vidieť na Obrázku 49 a 50.
Obrázok 49 Ukážka zadania v aplikácii Jane
Obrázok 50 Príklad výstupov vytvorených za použitia aplikácie Jane
Každý časopis má svoje podmienky, ktoré obvykle podrobne popisuje v
inštrukciách pre autorov. Týkajú sa typu článkov, počtu slov, počtu literárnych
zdrojov, počtu tabuliek a obrázkov, možnosti publikovať farebné obrázky, možnosti
publikovať prílohy a mnohých ďalších aspektov, pri ktorých musíte posúdiť, či viete
156alebo neviete v svojej práci splniť. Niektoré typy príspevkov vám umožnia veľmi
rozsiahly text, môže to byť aj 8000 slov, ale obvykle je to okolo 3000-4000 slov a
približne 40 literárnych zdrojov. Redakcia časopisu môže mať aj typ krátkych
príspevkov v rozsahu 2000 alebo iba 1000 slov, a to môže byť limit, ktorý nedokážete
splniť. Časopis nemusí umožňovať publikovanie farebných obrázkov či fotografií,
alebo ich môže spoplatňovať. Vy, ako autor, môžete mať ambíciu publikovať
originálnu výskumnú prácu, ktorá prechádza rovesníckym posudzovaním a preto pre
vás nebude voľbou List editorovi.
Časopisy obvykle zverejňujú aj odhadovanú dĺžku doby posudzovania, ktorá
pre vás môže byť určujúca. Obvykle sledujú čas od doručenia po prvé rozhodnutie v
skríningu, prvé rozhodnutie v rovesníckom posudzovaní, po finálne rozhodnutie a čas
od prijatia po zverejnenie. Kým to prvé rozhodnutie v skríningu sa snažia urobiť do
niekoľkých hodín až dní, to druhé je málokedy kratšie ako 6 týždňov a to tretie, teda
finálne rozhodnutie, v optimálnom prípade trvá 3 až 6 mesiacov. Následná finalizácia
trvá niekoľko dní až týždňov. Niektoré časopisy deklarujú dĺžku trvania tohto procesu
do 20 dní. To už ale vyvoláva isté pochybnosti o procese posudzovania.
Ak je to silná stránka časopisu, pochvália sa tým, takže to nájdete na ich stránke.
I tak sa ale môže stať, že z rôznych dôvodov sa rukopis niekde zasekne, nebudú vedieť
nájsť vhodných posudzovateľov a celý proces sa neúmerne natiahne, v niektorých
extrémnych prípadoch to môže byť aj rok a viac. Prevenciou je pravidelne proaktívne
komunikovať s časopisom, ponúkať riešenia a v krajnom prípade požiadať o vrátenie
rukopisu. Nie je totiž možné ponúknuť rukopis ďalšiemu časopisu bez toho, aby sme
ho stiahli z časopisu, v ktorom proces posudzovania už prebieha.
Veľmi dôležité je skontrolovať výšku poplatkov a zvážiť, či to je vo vašich
možnostiach. Poplatky sa pohybujú okolo 2000 Eur, v niektorých odboroch sú aj
násobne vyššie, alebo naopak násobne nižšie. Väčšina publikačných domov poskytuje
zľavy pre autorov z nízkopríjmových krajín, pre svojich posudzovateľov, alebo (čo je
najčastejší prípad) pre konzorciá inštitúcii, alebo krajiny, s ktorými majú zmluvy o
paušálnych poplatkoch. V takom prípade si určujú pravidlá ako napr. že
korešpondujúci autor, alebo prvý autor musí byť zamestnancom danej inštitúcie.
157Sú tu aj rôzne ďalšie podmienky, ktoré vám môžu umožniť alebo znemožniť
publikovať v danom časopise, ako napríklad autorské práva, zverejnenie databázy a
pod. V niektorých situáciách sú podmienky grantovej agentúry, zadávateľa výskumu
či povahy výskumu nezlučiteľné s podmienkami časopisu, v niektorých prípadoch je
možné s redakciou časopisu nájsť kompromis.
Poznáme 6 základných typov licencií upravujúcich autorské práva a jednu
špeciálnu verejnú. Najčastejšie používanou licenciou je Creative Commons License, ktorá
umožňuje komukoľvek používať túto publikáciu, reprodukovať ju, zverejňovať ju,
citovať ju, prekladať do iných jazykov a nemusí o tom informovať autora, nemusí mať
jeho súhlas, ale stačí ak uvádza zdroj. Váš rukopis sa teda môže stať kapitolou v knihe
niekoho iného, ktorý ju môže komerčne využívať a pokiaľ bude uvedený zdroj v rámci
tejto licencie, je to v poriadku.
Rôzne publikačné domy a redakcie časopisov môžu vyžadovať, ale oveľa
častejšie len odporúčajú, rozličnú mieru zverejnenia pôvodnej databázy údajov a
niektoré ponúkajú aj na to určené platformy. Zámerom tejto politiky je predísť
nevhodnému správaniu, konkrétne fabrikovaniu zistení. To má ale aj svoje tienisté
stránky. Je nerealistické očakávať, že posudzovateľ zopakuje všetky analýzy,
skontroluje ich a posúdi a už vôbec nie v krátkom čase. Respondenti dali informovaný
súhlas na použitie údajov konkrétnemu vedeckému tímu, ktorí sa zaručil, že údaje
bude chrániť a pracovať s nimi citlivo a s ohľadom na ochranu respondentov. A to nie
je vždy úplne možné zaručiť, ak sa databáza údajov zverejní bez možnosti kontroly
nad jej využívaním či zneužívaním. Nie je to iba o ochrane identity respondentov, ale
aj o zabezpečení, aby sa s údajmi pracovalo poctivo a interpretovali sa korektne, citlivo
a v kontexte. Odpoveďou požiadavnku – čo?? na zverejnenie dát môže byť aj
vyjadrenie, že sú archivované a budú poskytnuté korešpondujúcim autorom na
vyžiadanie.
158Obrázok 51 Príklad odporúčania vedeckého časopisu k autorským právam a
licenciám
Data availability statement
The data that support the findings of this study are available from the corresponding
author, upon reasonable request.
Creative Commons license
https://creativecommons.org/share-your-work/licensing-types-examples/
Copyright Retention
As an author you retain the copyright of your articles (except for any third-party
images etc.). You may in general reproduce copies of your articles in any way you
choose and freely disseminate these as reprints or electronically, as long as the original
publication is fully cited. For instance, your published article can (with the full citation)
be posted on your personal or institutional homepage, emailed to friends and
colleagues, printed, archived in a collection, distributed on CD-ROM, quoted in the
press, translated or distributed in any other way to as many people and as often as you
wish. All articles are Open Access and distributed under the terms of the Creative
Commons Attribution License, which permits the use, distribution, and reproduction
in other forums, provided the original authors and source are credited.
13.2 Tvorba autorského kolektívu
Ešte predtým, než pošlete rukopis, je potrebné prejsť si dôležité etické aspekty týkajúce
sa publikovania, ktoré môžete nájsť podrobnejšie popísané v kapitole Etika vo
výskume - spracovanie a prezentácia vedeckých výsledkov. Aj tu si však zhrnieme
aspoň to najdôležitejšie.
Na úvod si zopakujme definíciu Medzinárodnej komisie editorov medicínskych
časopisov, ktorá požaduje, aby autorom bol iba ten, kto významne:

prispel ku koncipovaniu, dizajnovaniu, alebo analýze a interpretácii
údajov,
159prispel ku koncipovaniu rukopisu alebo jeho revízii,
odsúhlasil finálnu verziu rukopisu pred zaslaním.
Všetky tri podmienky musia byť splnené a k autorstvu nepostačuje, že niekto
získal finančné zdroje alebo je supervízorom či nadriadeným autorského kolektívu.
Veľmi špecifickým prípadom sú multicentrické štúdie, ktoré majú skupinu
primárnych autorov, obvykle uvedených menovite a skupinu autorov, ktorá má
obvykle svoj ustálený názov a býva vymenovaná pod čiarou. Tých, ktorí nespĺňajú
kritériá autorstva, je možné uviesť v poďakovaní. Poďakovať môžeme za jazykové
korektúry, štatistické analýzy, pomoc pri zbere údajov alebo financovanie štúdie.
Samostatnou kategóriou je poradie autorov, ktoré nemá presné pravidlá a
každá komunita má svoje vlastné zvyklosti. V biomedicínskych vedách je zvykom, že
prvým autorom je doktorand, mladší výskumný pracovník, ktorý pracuje v úzkej
spolupráci so starším výskumným pracovníkom, ktorý je obvykle druhým autorom a
celý tím vedie a koordinuje líder skupiny, obvykle profesor, ktorý je na poslednom
mieste. V niektorých matematických vedách ale uvádzajú autorov podľa abecedy
(Abel je vždy prvý, Watson posledný). V každom prípade, na zozname autorov a ich
poradí je lepšie dohodnúť sa vopred a meniť ho iba vo výnimočných a odôvodnených
prípadoch.
13.3 Konflikt záujmov a financovanie štúdie v procese prípravy prublikácie
Drvivá väčšina časopisov si vytvára kontrolné zoznamy týkajúce sa etických aspektov
a ich vyplnenie je súčasť procesu zasielania rukopisu. Je teda dobré sa pripraviť
vopred. Obvykle sa tento zoznam týka konfliktu záujmu, financovania, posúdenia
etickou komisiou a vyjadrenia o zaobchádzaní s respondentami. Autor by mal priznať
všetky finančné alebo vzťahové súvislosti, ktoré by mohli skresliť jeho prácu.
Veľmi zlú povesť v tomto príbehu má tabakový priemysel a najmä koncern
Philip Morris, ktorého škandalózne pokusy manipulovať výskum a výskumné
zistenia v druhej polovici 20. storočia viedli k mnohým opatreniam. O tom, že sú voči
ich možnému vplyvu vedci vnímaví, svedčí aj nedávny prípad, keď sa verejne ozvali
a donútili švajčiarsku vládu prehodnotiť sponzorovanie pavilónu na Expo 2020 v
Dubaji tabakovými firmami. Napriek tomu sa tieto pokusy a nevhodné formy
160správania stále vyskytujú, ako dokazuje aj prípad francúzskeho lekára, ktorý
nepriznal, že ho sponzoruje firma spôsobujúca znečistenie ovzdušia a za nie malú
sumu poskytol expertné hodnotenie vyvracajúce súvislosť znečistenia ovzdušia s
výskytom onkologických ochorení.
Neznamená to ale, že výskum nesmie byť sponzorovaný treťou stranou,
priemyslom, farmaceutickými firmami či záujmovými skupinami, lebo v istých
prípadoch ani nie je iný spôsob ako financovať výskum a niekedy je to prirodzená
potreba danej záujmovej skupiny získať dôkazy. Je ale veľmi dôležité zabezpečiť, aby
táto záujmová skupina nemala žiaden dosah na dizajnovanie štúdie, zber údajov, ich
spracovanie, analýzu, interpretovanie a publikovanie. Veľmi jasne musí byť
preukázané, že výskum bol objektívny a neskreslený záujmami objednávateľa či
sponzora. Je to možné ošetriť v zmluve, ale aj v procedúrach. Zároveň je nevyhnutné
tento možný konflikt záujmu priznať. Autor teda môže potvrdiť, že nemá žiaden
konflikt záujmu alebo, že nemá konflikt záujmu, ale priznáva, že výskum je
sponzorovaný napr. farmaceutickou firmou.
Z už povedaného vyplýva ako dôležité je priznať zdroje financovania štúdie.
Grantové agentúry obvykle mávajú priamo v pravidlách akým spôsobom má byť
práca označená a časopisy majú obvykle presne určené miesto a spôsob ako zdroje
financovania uviesť.
13.4 Vyjadrenie etickej komisie
Sprievodná dokumentácia ale aj rukopis by mali obsahovať vyjadrenie o posúdení
etickou komisiou a vyjadrenie o etickom zaobchádzaní s respondentami a ich údajmi.
Vyjadrenie o posúdení etickou komisiou by malo obsahovať názov inštitúcie a číslo
rozhodnutia, alebo dátum rozhodnutia. Výnimočne, ak daná krajina alebo inštitúcia
nemá zriadenú etickú komisiu, je možné odvolať sa na splnenie podmienok podľa
príslušných regulácií. Vyjadrenie o etickom zaobchádzaní s respondentami a ich
údajmi by malo obsahovať informáciu o informovaní respondentov, respektíve
zákonných zástupcov a ich informovanom súhlase, o dobrovoľnosti účasti v štúdii,
ochrane osobných údajov a o prípadnom odmeňovaní respondentov.
16113.5 Nevhodné správania v procese publikovania
Publikačné domy a najmä redakčné rady časopisov sa snažia chrániť reputáciu
časopisu a predchádzať prípadom eticky nevhodného správania. Snažia sa predísť
plagiátorstvu, falošným identitám a manipulácii s údajmi. Publikačné domy
prestížnejších časopisov už automaticky kontrolujú rukopisy, identifikujú mieru
zhody textu, ponúkajú posudzovateľovi zoznam prác s podobným názvom, aby mu
uľahčili posúdenie miery zhody textu, alebo či nejde o duplicitnú, nadbytočnú či
„salámovú“ publikáciu.
Za nevhodné správanie sa považuje ak autor zašle rukopis viacerým redakciám
naraz. Niektorým autorom sa podarilo poslať svoju prácu aj 10 redakciám naraz v
nádeji, že zvýšia svoje šance publikovať. Mnohé publikačné domy ale už kontrolujú aj
zaslané práce, a preto je čoraz ľahšie odhaliť takéto správanie.
Za nadbytočnú publikáciu sa považuje taká, ktorá má neprimerane veľkú
zhodu s inou publikáciou a môže sa to stať, ak zistenia autor najprv prezentuje na
konferencii ako príspevok a potom v mierne rozšírenej podobe ako vedeckú prácu v
časopise. Za salámové publikácie sa považuje séria prác, ktoré sú vlastne jednou
štúdiou rozdelenou na viaceré za účelom zvýšiť počet publikácii a bolo by ju možné
publikovať v jednej práci.
Jedinou výnimkou, keď sa akceptuje publikovanie už publikovanej práce, je
sekundárna publikácia, kde ale musia byť splnené viaceré podmienky. V situácii, keď
je nejaká publikovaná práca veľmi dôležitá i pre publikum, pre ktoré je v časopise, kde
bola publikovaná nedostupná alebo ťažšie dostupná, môže autor požiadať časopis, v
ktorom bola publikovaná o sekundárnu publikáciu v inom časopise. Musí mať súhlas
oboch redakčných rád a musí uvádzať, že práca bola pôvodne publikovaná v inom
časopise. Takýto prípad môže nastať, ak je nejaká práca publikovaná v časopise s
úzkym okruhom čitateľov lekárov špecialistov, ale je dôležité, aby sa dostala aj do
komunity ošetrovateliek. Alebo je publikovaná v angličtine, ale nedostupná pre
španielsky či slovensky hovoriace publikum, takže má význam preložiť ju do iného
jazyka a publikovať.
Žiadna časť textu, údajov, tabuliek, obrázkov by nemala byť zhodná s už
publikovanou prácou, aj keď ste jej autorom a môže sa vyskytnúť v rukopise len
162v prípade, ak ide o doslovnú citáciu, čo musí byť riadne vyznačené. Platí to aj na
konferečné príspevky, ktoré sú plnohodnotnou vedeckou komunikáciou, takže by sa
nemalo stať, že sa presne tie isté zistenia, tabuľky prezentovali na konferencii a potom
publikovali ako nové. Je ale možné na konferencii prezentovať výber predbežných
zistení a ich finálnu, prepracovanú, doplnenú verziu v rukopise vedeckej práce.
Niektoré časopisy si stanovili istú hranicu zhody, napr. 30%, pri ktorej rukopis
automaticky odmietajú ako podozrivý. Nemusí ale automaticky ísť o plagiarizmus,
pretože zhoda textu môže byť v útržkoch viet, ktoré sú frázami alebo veľká časť
popisu metód môže byť identická, lebo popisuje tie isté metódy, napr. zber a analýzu
biochemických vzoriek. Vyhnúť sa tomu môžete, ak namiesto kopírovania zhodnej
časti metód odkážete na predchádzajúci článok, ktorý ich popisuje podrobne. Tiež je
vhodné informovať editora v sprievodnom liste o vašich existujúcich podobných
článkoch a vysvetliť, v čom je tento konkrétny článok odlišný, originálny a dôležitý.
Ak váš rukopis paušálne odmietnu pre prekročenie stanoveného limitu, slušne sa
ohraďte, označte zhody v texte v oboch dokumentoch, obhájte originálnosť zaslanej
práce, odvolajte sa na COPE (ale prečítajte si príslušné odporúčania).
Obrázok 52 Príklad definovania sekundárnych publikácií vedeckými časopismi
Secondary publication in the same or another language, especially in other countries,
is justifiable, and can be beneficial, provided all of the following conditions are met.
1. The authors have received approval from the editors of both journals; the editor
concerned with secondary publication must have a photocopy, reprint, or manuscript
of the primary version.
2. The priority of the primary publication is respected by a publication interval of at
least one week (unless specifically negotiated otherwise by both editors).
3. The paper of secondary publication is intended for a different group of readers; an
abbreviated version could be sufficient.
4. The secondary version faithfully reflects the data and interpretations of the primary
version.
1635. The footnote on the title page of the secondary version informs readers, peers, and
documenting agencies that the paper has been published in whole or footnote might
read: “this article is based on a study first reported in the [title of journal, with full
reference].”
Permission for such secondary publication should be free of charge.
V snahe zvýhodniť svoju publikáciu niektorí autori pripisujú na zoznam
autorov zvučné mená nič netušiacich autorov. Alebo si vytvárajú falošné identity,
ktoré používajú ako spoluautorov a navrhovaných posudzovateľov a fabrikujú veľké
množstvo vedeckých prác. Príkladom je prípad autorky, ktorá dokázala v jednom
mesiaci zaslať tri rozličné práce, s rozličnými spoluautormi a rozličnými
kombináciami tých istých falošných identít s prestížnymi afiliáciami v jeden mesiac.
Vždy používala veľké medzinárodné štúdie a bola skutočne výborná vo vymýšľaní
názvov, písaní abstraktov, mala vynikajúco spracovanú predajnú stratégiu. Niekedy
k nevhodnému správaniu dôjde, pretože menej skúsený autor predpokladá, že je jeho
povinnosťou pripísať do zoznamu autorov svojich nadriadených a kolegov a ani ich o
tom neinformuje. Nikdy a za žiadnych okolností by sme nemali zasielať rukopis bez
vysloveného schválenia všetkých členov autorského kolektívu. Rovnako by sme mali
používať afiliácie a mailové adresy, ktoré sú dohľadateľné a overiteľné.
V snahe vyhnúť sa problémom s falošnými identitami, afiliáciami či mailovými
adresami ako aj predísť problémom s uznaním autorstva redakčná rada vedeckého
časopisu kontroluje, či sú uvedené afiliácie pravé a tiež či autori alebo navrhovaní
posudzovatelia nie sú falošné identity.
Niektoré časopisy automaticky zasielajú e-mail všetkým spoluautorom a
niektoré dokonca vyžadujú potvrdenie od všetkých autorov, aby sa vyhli situácii, že
uvedení autori nie sú informovaní o tom, že článok bol zaslaný a vyžadujú popis
podielu každého autora na príprave vedeckej práce.
Po zaslaní práce by nemalo dochádzať k zmene autorského kolektívu (viď.
podmienky autorstva) a ak nemu dôjde, editori by mali preskúmať, či nejde o podvod,
respektíve korešpondujúci autor by mal vysvetliť a obhájiť túto zmenu. Zdôvodnením
164môže byť výrazná revízia celej práce, na ktorej mal významný podiel niekto, kto nebol
pôvodne v zozname autorov.
Asi najznámejším prípadom fabrikácie a manipulácie s údajmi je holandský
profesor psychológie Diedierik Stapel, ktorého v roku 2011 jeho domáca univerzita v
Tiburgu suspendovala a 58 jeho prác bolo stiahnutých (retracted) kvôli podozreniu z
nevhodného správania. Obvykle si vymyslel celý experiment a potom predstieral, že
ho zrealizoval, ale postaral sa o to, aby nemal žiadnych svedkov a ak chceli študenti
vidieť surové údaje, vždy si našiel výhovorku.
Pri podozrení na nevhodné správanie autora je odporúčaným postupom
vyžiadať si vysvetlenie od korešpondujúceho autora. Ak jeho vysvetlenie nevyvráti
podozrenie, redakcia časopisu informuje spoluautorov a zástupcov ich pracovísk,
inštitúcií. Ak sa podozrenie potvrdí, práca ostáva v databázach, ale je označená, že
bola stiahnutá. Existujú aj databázy stiahnutých publikácií. Publikačné domy, ale aj
redakcie časopisov si vytvárajú zoznamy problematických autorov, problematických
regiónov a vymieňajú si skúseností, takže je málo pravdepodobné, že sa pochybenie
utají a nebude mať vplyv na celú kariéru.
13.6 Finálna príprava vedeckej práce pred zaslaním do časopisu
Ozrejmili sme si postupne všetky aspekty procesu publikovania a na záver si stručne
zhrnieme, čo všetko si potrebujete pripraviť vo finálnej fáze tesne pred zaslaním vášej
práce do vedeckého časopisu. Časopis sme si vybrali, inštrukcie pre autorov
naštudovali. V ideálnom prípade požiadame kolegu, aby skontroloval databázu,
syntaxy a všetky čísla v rukopise. Ak je všetko v poriadku, databázu a syntaxy
bezpečne uložíme v archíve. Nachystáme si titulnú stranu, rukopis, tabuľky, obrázky
podľa inštrukcií. V tejto fáze by sme už mali mať dohodnutý zoznam autorov a ich
poradie v publikácii. Rovnako by sme mali mať ich súhlas, afiliácie a mailovú adresu,
na ktorej si pravidelne kontrolujú poštu, keďže možno budú musieť potvrdiť svoje
autorstvo. Máme pripravené všetky vyjadrenia týkajúce sa etických aspektov. Máme
spočítané slová abstraktu, textu, počty referencií, tabuliek i obrázkov. A mali by sme
mať pripravený sprievodný list (cover letter). V sprievodnom liste dbajte, aby ste v
hlavičke a texte nezabudli uviesť správneho hlavného editora a správny názov
165časopisu. Začnite krátkym úvodom a zdôvodnením vášho výskumu, z ktorého by
mala vyplynúť výskumná otázka. Zhrňte najdôležitejšie zistenia a tzv. „take home
message“ čiže kľúčovú myšlienku vašej práce. Požiadajte o posúdenie vašej práce a list
ukončite vyjadrením potvrdzujúcim etické správanie, teda, že rukopis nie je
posudzovaný inou redakciou, všetci autori súhlasili so zaslaním tejto verzie rukopisu,
nemáte konflikt záujmu a táto práca nebola publikovaná.
13.7. Proces publikovania vo vedeckom časopise
V nasledujúcej časti kapitoly sa bližšie pozrieme na to, akým procesom od zaslania
vašej vedeckej práce do časopisu až po jeho finálne publikovanie budete musieť prejsť,
na čo sa treba pripraviť a na čo by ste nemali zabudnúť. Celý proces je vizuálne
zachytený na Obrázku 53.
Obrázok 53 Proces publikovania vo vedeckom časopise
Kým v minulosti sa rukopis v troch alebo štyroch kópiách zasielal do redakcie
poštou, neskôr mailom, dnes je tento proces automatizovaný a realizuje sa
prostredníctvom aplikácie prevádzkovanej publikačným domom časopisu. Tieto
166aplikácie už automaticky kontrolujú niektoré požiadavky a nepovolia, aby bol proces
zaslania úspešný ak má názov či abstrakt viac slov ako je povolené, ak autor neodpovie
na dôležité otázky, neuvedie dôležité skutočnosti.
Po ukončení procesu zaslania rukopisu, aplikácia automaticky potvrdzuje
prijatie rukopisu a posúva rukopis na predbežnú kontrolu. Každý publikačný dom či
redakcia časopisu má svoje vlastné postupy, čo presne sa kontroluje. Obvykle sa
overuje pravosť identít a potvrdzuje autorstvo, overuje sa zhoda textu s
publikovanými prácami, overuje sa, či autor dodržal inštrukcie. Ak tomu tak nie je,
žiada autora o nápravu.
Ďalším krokom je posúdenie rukopisu v procese skríningu, ktorý obvykle
vykonáva hlavný editor, alebo poverený editor a očakáva sa, že to urobí v priebehu
niekoľkých hodín, maximálne dní. O skríningu si povieme viac v nasledujúcej kapitole
o posudzovaní rukopisov. Výsledkom skríningu je buď odmietnutie rukopisu, alebo
pozvanie posudzovateľov.
Ak aplikácia nedoručila potvrdenie o úspešnom zaslaní rukopisu, prípadne o
tom, že je rukopis postúpený na posúdenie, alebo že je odmietnutý ani po dvoch či
troch týždňoch, je čas hľadať, kde sa stala chyba, prípadne proaktívne osloviť redakciu
časopisu. Posudzovatelia majú obvykle niekoľko dní na prijatie alebo odmietnutie
pozvania a 4 až 6 týždňov na vypracovanie posudku.
Po doručení posudkov má editor niekoľko dní na posúdenie posudkov a
rozhodnutie, ktorým môže byť odmietnutie rukopisu po posúdení, alebo odporúčanie
zapracovať pripomienky posudzovateľov a zrevidovať rukopis. Veľmi zriedkavo je
rukopis prijatý do tlače bez zmien, alebo s minimálnymi zmenami.
Autor má obvykle 4 až 6 týždňov na zapracovanie komentárov a zaslanie
revidovanej verzie rukopisu so sprievodnou dokumentáciou. Ak má vážny dôvod,
môže požiadať redakciu o predĺženie termínu, ale určite by tak mal urobiť pred
vypršaním termínu.
Nie je to veľmi vítané, ale občas sa tento cyklus zopakuje, až kým nie sú
posudzovatelia a editor spokojní s revidovanou verziou rukopisu. Ak sa tak stane
informujú autora o akceptovaní a na scénu prichádza produkčný tím, ktorého úlohou
je zabezpečiť transfer autorských práv, kontrolu a schválenie finálnej verzie, pridelenie
167DOI a zabezpečenie umiestnenia rukopisu na portál. Úlohou editorov je následne
zaradenie tohto rukopisu do ročníka a čísla časopisu.
Ak sa pdf vytvára už v šablóne časopisu, skracuje sa doba produkcie, pretože
rukopis je už pri zaslaní vo finálnej grafickej podobe. Rovnako ak časopis už nevydáva
tlačené čísla časopisu, ani ich tak nezoraďuje online, produkcia je otázkou niekoľkých
hodín. V ktorejkoľvek časti procesu môže autor požiadať redakciu o vrátenie
rukopisu. V ďalšej časti si ukážeme zasielanie rukopisu s využitím aplikácie ARIES
využívanej mnohými časopismi.
13.7.1 Zaslanie vedeckej práce
Prvým krokom znázorneným na Obrázoku 54 je registrácia, ktorá vyžaduje vyplnenie
základných informácii o osobe, afiliácii, odborovej špecializácii a mailovej adrese,
ktorú si aplikácia overuje mailom. Mnohé už dnes umožňujú prepojenie s
identifikátormi ako sú ORCID. Využívať tento druh identifikácie veľmi odporúčame.
Obrázok 54 Registrácia do aplikácie určenej na publikačný proces v rámci časopisu
168Po registrácii aplikácia umožní inicializovať zasielanie rukopisu. Prvým
krokom je obvykle vstupná brána znázornená na Obrázku 55, kde sú informácie o
všetkých rukopisoch vo všetkých fázach procesu. To je aj miesto, kde budete vedieť
nájsť informáciu o tom, čo sa deje s vašim rukopisom.
Obrázok 55 Vstupná brána aplikácie
Každý časopis si vyberá moduly aplikácie a upravuje ich na svoje podmienky,
a preto, aj keď vyzerajú podobne, môžu mať rôzny sled krokov a rôzne formy. V tomto
prípade bol nasledujúci krok výber typu vedeckej práce, čo aplikácii napovie aké
podmienky vyplývajúce z inštrukcií má kontrolovať. Jedným z prvých krokov býva
v aplikácii obvykle zadanie názvu vašej práce a jej abstraktu (Obrázok 56).
169Obrázok 56 Zadanie názvu a abstraktu
V jednom z kľúčových krokov (Obrázok 57) bude aplikácia určite vyžadovať
nahranie súborov. O tom, či to má byť dokument formátu word alebo v pdf ako aj to,
či to má byť jeden súbor, alebo to má byť rozdelené na viac súborov (titulná strana,
text, tabuľky, obrázky, sprievodný list, prípadne každá tabuľka zvlášť) sa určite
dočítate v inštrukciách pre autora. Je vhodné mať súbory v požadovanom členení
nachystané podľa inštrukcií vopred, pretože aplikácia niektoré kritéria kontroluje
automaticky a čo nedokáže skontrolovať automaticky aplikácia, kontroluje produkčný
tím ešte predtým, než rukopis pošle editorovi.
170Obrázok 57 Nahratie súborov
V ďalšom z krokov vám môže aplikácia ponúknuť, aby ste si vybrali editora,
navrhli posudzovateľov, alebo práve naopak označili, koho majú ako posudzovateľa
vylúčiť a prečo, ako v tomto konkrétnom prípade na Obrázku 58.
Obrázok 58 Výber posudzovateľov
171Ak vám aplikácia umožní navrhnúť posudzovateľa, určite to využite. Dobre
zvážte, koho vyberiete a ak už ho vyberiete, poskytnite presné meno, afiliáciu a
aktuálny kontakt, pretože tým veľmi pomáhate editorom zrýchliť a skvalitniť proces.
Nemal by to byť expert, ktorý má konflikt záujmu, teda je váš kolega, pochádza z vašej
inštitúcie, často s ním publikujete a spolupracujete. Tiež by to nemal byť niekto, kto
nemá dohľadateľné záznamy vo vedeckých databázach, a teda nie je preukázateľne
expertom v danej oblasti. A určite by to nemal byť ten najprestížnejší odborník v
oblasti, lebo ten bude aj ten najvyťaženejší a s veľkou pravdepodobnosťou sa nebude
môcť venovať vašej práci.
Mal by to byť niekto, kto je odborníkom v oblasti, má záznam v prestížnych
vedeckých databázach, ovláda jazyk, pozná regionálny kontext, má do 40 rokov a
bude ochotný prijať pozvanie.
Obvykle najťažšou časťou procesu sú sprievodné informácie. Redakcie
časopisov majú rôzne dôvody, prečo tieto informácie vyžadujú a drvivá väčšina z nich
má kontrolnú úlohu, ale bohužiaľ ich býva veľa a bývajú veľmi zložito formulované.
O to dôležitejšie je ich pozorne prečítať, prípadne sa poradiť s niekým skúsenejším. V
tomto konkrétnom prípade (Obrázok 59) to bolo viac ako 15 položiek vyžadujúcich
odpoveď autora.
172Obrázok 59 Sprievodné informácie
Pomedzi tieto otázky sa vás aplikácia môže pýtať, či súhlasíte s pre-printom,
alebo či súhlasíte s transferom. Mnoho menej skúsených autorov automaticky odkliká
súhlas so všetkým a neuvedomí si dôsledky (Obrázok 60).
Obrázok 60 Súhlas s pre-printom
173Súhlas s pre-printom znamená, že vašu prácu získa platforma mimo časopisu,
pridelí jej DOI a bude veľmi ťažké, ak to vôbec bude možné, stiahnuť váš rukopis z
verejného priestoru. Pritom tento pre-print nijakým spôsobom nesúvisí s
posudzovaním, ani akceptovaním. Môže sa vám stať, že váš rukopis časopis odmietne
publikovať, ale váš rukopis už bude verejne dostupný na platforme a budete musieť
o tejto skutočnosti informovať každý ďalší časopis, v ktorom by ste chceli publikovať.
Ďalšou aktivitou publikačných domov je transfer. To znamená, že ak časopis
váš rukopis odmietne a vy ste súhlasili s transferom, rukopis bude automaticky
ponúknutý inému časopisu daného publikačného domu. Publikačné domy využívajú
transfer na podporu a rozvoj svojich nových a obvykle menej prestížnych časopisov.
Takže ak je vašou ambíciou publikovať v karentovanom časopise, určite si zvážte či je
transfer niečo, čo chcete.
Závarečným krokom pri zaslaní vašej práce do časopisu je vytvorenie
a kontrola celkového finálneho súboru, ktorý aplikácia vygeneruje na základe vami
zadaných informácií (Obrázok 61).
Obrázok 61 Vytvorenie pdf súboru pred zaslaním práce
17413.7.2 Doručenie a skríning vedeckej práce
Ak už sa vám teda podarilo preklikať všetkými krokmi a rukopis zaslať, mali by ste
dostať informáciu o doručení. Informácia o doručení môže byť automatická,
štandardizovaná a zasielaná aplikáciou. Alebo môže byť personalizovaná. Je potrebné
ju pozorne prečítať, lebo môže obsahovať informáciu, že rukopis bol síce doručený,
ale k ďalšiemu procesu musia byť doplnené alebo opravené niektoré časti.
Aj pri automatizovaných procesoch a profesionálnych redakčných radách sa
občas stane chyba a rukopis sa stratí, alebo ostane niekde zaseknutý. To je situácia,
ktorá vyžaduje proaktívnu komunikáciu zo strany autora a aplikácie obvykle
umožňujú zaslať správu editorovi. Prvý odstavec je príkladom veľmi jednoduchej
pripomienky.
Druhý
odstavec
predstavuje
komplikovanejší
prípad
a
niekoľkomesačné zdržanie. A tretí odstavec je ukážkou odpovede editora (Obrázok
62).
Obrázok 62 Príklady pripomienok zaslaných do vedeckého časopisu
„Could you be so kind to inform me about manuscript No.02/067 entitled “The effect
of happiness on health”, authors Šťastný et al. I sent it for submission to SPM in May
and I did not receive any statement from editorial board yet.“
„At the end of January 2002, I submitted the manuscript „Impact of SES, parent and
peer on smoking behaviour of adolescents“, Šťastný et al. with the aim to publish it in
Substance Use and Misuse. Not receiving any answer except acknowledgement of
receiving the manuscript from Marcel Dekker, Inc. make me a little bit insure and
I decided to contact you in June 2002. I am sorry to inform you, that I did not receive
any response yet. I will appreciate very much any information about the submitted
article. Thank you very much in advance.“
„I regret that the reviewing process is so long. Some of the reviewers need much time
and need to be reminded. I hope though that you did receive my email acknowledging
receipt of your article and informing you that it was going to be reviewed? I expect
that I will be able to give you further information very soon now. Sorry again for any
inconvenience.“
17513.7.3 Odmietnutie vedeckej práce
Po úvodnom skríningu sú pozvaní posudzovatelia a čaká sa na posudky. Tie editor
zhodnotí a to rozhodnutie môže byť rukopis odmietnuť. Je rozdiel medzi odmietnutím
v skríningu a po rovesníckom posudzovaní. Je rozdiel medzi odmietnutím z dôvodu
pretlaku zaslaných vedeckých prác a odmietnutím kvôli tomu, že sa to nehodí do
zamerania časopisu alebo odmietnutím kvôli vážnym metodologickým nedostatkom,
slabej sile dôkazu, nedostatočnej originalite a prínosu. Zároveň je možné, že k záverom
dospeli editori a posudzovatelia na základe nedostatočných, alebo nevhodne
komunikovaných informácií, ktorých jediným zdrojom je rukopis. Ak sú v ňom
zmätočné alebo nedostatočné informácie, alebo ak editor či posudzovatelia prehliadnu
dôležité informácie, alebo si ich nesprávne vyložia, výsledkom môže byť odmietnutie,
čo ale nemusí znamenať, že práca je stratená.
Po obdržaní odmietnutia v prvom rade informujte spoluautorov a dajte si deň
voľna. Prečítajte si stanovisko alebo posudok ešte raz pozorne a označte si, čo
považujete za dôležité a užitočné. Dajte posudok prečítať aj spoluautorom alebo
kolegom a diskutujte o ňom. Veľmi sa vám zíde niekto, kto si dokáže udržať odstup
a posúdiť vyjadrenia editorov a posudzovateľov. Niektoré vyjadrenia ste možno
precenili a iné nedocenili, možno sa nezhodnete vo výklade všetkých vyjadrení.
Zapracujte pripomienky editora a posudzovateľov, ktoré považujete po diskusii s
kolegami za oprávnené a užitočné. Neopakujte chyby pri ďalšom zaslaní. Vyberte iný
časopis a rukopis znova zašlite.
13.7.4 Revízia vedeckej práce
V tom lepšom prípade editor na základe posudkov rozhodne, že revíziou by sa
rukopis dal upraviť do podoby, v ktorej by ho časopis mohol publikovať. V niektorých
prípadoch môže pridať svoje hodnotenie, alebo návod, ktoré z pripomienok
posudzovateľov považuje za veľmi dôležité, a ktoré za menej dôležité.
Odpoveďou časopis oznamuje autorovi, že v súčasnej podobe rukopis nie je
možné publikovať, ale po zapracovaní pripomienok posudzovateľov ho redakcia
posúdi. Obvykle táto správa obsahuje posudky, inštrukcie pre autora ako naložiť s
176rukopisom a akú sprievodnú dokumentáciu má pripraviť ako aj termín, do kedy je
potrebné to všetko urobiť.
Ako reagovať? V prvom rade informujte spoluautorov a rovnako ako v prípade
odmietnutia si dajte deň voľna. Prečítajte si stanovisko alebo posudok ešte raz pozorne
a označte si, čo považujete za dôležité a užitočné. Spolu so spoluautormi dajte hlavy
dokopy a zapracujte pripomienky. Pripravte si všetku potrebnú dokumentáciu.
Dodržte termín, inštrukcie a rukopis v stanovenom termíne prostredníctvom aplikácie
zašlite späť do časopisu.
Obvyklým postupom pri revízii je pripraviť sprievodný list, v ktorom autor
odpovedá na každú pripomienku posudzovateľov, pričom vyznačí aké zmeny v texte
urobil a pripraví tiež rukopis s označením zmien a bez označenia zmien. Niektoré
časopisy akceptujú track changes, iné chcú, aby zmeny v rukopise boli označené
farebne. Sprievodný list by mal mať úvodnú časť, v ktorej autor poďakuje za
posúdenia a možnosť revízie, je rozumné pripomenúť silné stránky štúdie, obzvlášť
ak ich vyzdvihli aj posudzovatelia, informuje editora o zapracovaní zmien a potvrdí,
že má záujem o posúdenia a prípadné publikovanie práce (Obrázok 63).
Obrázok 63 Príklady vyjadrení v sprievodnom liste
„We would like to express our gratitude to the Editor and the Reviewers for their
review of our manuscript and for providing us with their comments and suggestions
and to the Editor for her decision to give us the opportunity to improve the quality of
the manuscript. As you already said, the data are very interesting and should be
published.
In the following responses we address each point made by the Editor and the
Reviewers with an indication of where it has led to a modification in the manuscript
(a "tracked changes" version of our paper was uploaded as a supplemental file). As an
enclosure you will find the list of changes which have been made.
I would greatly appreciate if if you could consider this manuscript appropriate for
publication in SSM“
177Veľkou pomocou sú databázy fráz, ktoré sú voľne dostupné a ktoré si môžu
tímy vytvárať aj samé, keďže istý typ štúdií vyvoláva veľmi podobné reakcie
recenzentov a nie je nutné strácať čas objavovaním kolesa, ak už niekto pripravil
použiteľnú odpoveď, ktorou sa dá inšpirovať (Obrázok 64).
Obrázok 64 Príklady fráz vhodných na použitie v sprievodnom liste
Thank you for raising this interesting issue. We have added a clarification of this issue
to Table....
Thank you for noting this unclarity.
We were not entirely clear in describing this, thus we added this information to
Methods,
We are grateful to the Editor for directing us to these great literature
We would like thank for an inspiring comment. We added some information in the
Introduction section to condense the theoretical framework (new text has been
italicised).
Regarding English, the entire manuscript had already been corrected by a native
English speaker holding a Master in English. We have fully checked the text and
adapted some issues.
The reviewer is right in indicating that we did not clarify the rationale of the
hypotheses. We reconsidered this issue and…
Na záver tejto témy trošku humoru. Niektoré pripomienky sú naozaj výzvou,
ale ak máte v okolí skúsenejšieho autora, isto vám potvrdí, že aj na tie najkrvavejšie
pripomienky je možné nájsť slušnú odpoveď.
17813.7.5 Akceptovanie vedeckej práce
A poďme k záverečnému kroku. Ak sa editor rozhodne, že rukopis je možné
publikovať, je to určite vynikajúca správa, z ktorej sa autor teší. Niekedy tak veľmi, že
si zabudne poriadne prečítať správu, ktorá môže len vyvolať dojem, že je práca prijatá
do tlače, ale v skutočnosti oznamuje len to, že sa editorom páči, ale najprv treba
poľudštiť angličtinu, aby mala šance u posudzovateľov, a teda ešte ani nebola
posúdená. Sú prípady, keď sa editor rozhodne rukopis prijať, ale vyžaduje, aby sa
opravili drobné formálne chyby, číslo tabuľky, preklep, alebo formát obrázku. V
drvivej väčšine je ale správa o prijatí skutočne tou dobrou správou o prijatí a rukopis
putuje k produkčnému tímu, s ktorý autora čaká ešte intenzívna interakcia. Príklady
vyjadrení editora k akceptácii vašej práce nájdete na Obrázku 65.
Obrázok 65 Príklady akceptácie vedeckej práce editorom
“….. I have also read the paper, and I agree that it is definitely worth publishing in the
JOA. The subject matter is important, and I am sure it will prove a valuable addition
to the literature in this field. As you will see the referee is concerned about the English
in the paper. ……… Once you have done this I will be happy to have another look at
the paper. When you do return it can you please send a covering letter indicating the
changes you have made. ……”
„We are pleased to accept your manuscript for publication. There are some additional
comments from editor at the bottom which we would like to ask you to answer before
manuscript could be send to production.“
„I have the pleasure to inform you that your article "Influence of socio-economic status,
parents and peers on smoking behaviour of adolescents" has now been accepted for
publication and is scheduled to appear in a future issue of European Addiction
Research. The editors particularly asked me to thank you for the very careful revision
and the clearness with which you presented the changes.“
179Ako reagovať? Informujte spoluautorov a oslávte to. Zaslúžite si odmenu, lebo
je to dlhá a náročná cesta. Prečítajte si správu ešte raz a pozorne. Je možné, že budete
musieť urobiť menšie formálne úpravy, produkčný tím môže požadovať transfer
autorských práv, písomné schválenie autorov, kontrolu finálneho textu a jeho
schválenie a to všetko ideálne obratom. Najmä kontrola mien, afiliácií, mailových
kontaktov, poďakovaní grantovým agentúram, a samotného textu je dôležitá, lebo po
zverejnení už nie je možné do rukopisu zasahovať či meniť ho a je možné len
dodatočne zverejniť erratu.
18014. Recenzia vedeckej práce
V kapitole venovanej recenzii vedeckej práce si vysvetlíme čo je rovesnícke
posudzovanie, akú má históriu, aké rôzne formy rovesníckeho posudzovania existujú
a aké sú ich prínosy či limity. Po prečítaní tejto kapitoly by ste mali mať jasnú
predstavu o tom, čo sa deje s článkom po jeho zaslaní v edičnej rade a ako urobiť
recenzný posudok. V závere kapitoly vás bude čakať zadanie problémového učenia,
na ktorom si vyskúšate, aké to je byť
editorom i recenzentom a vyskúšate si
posudzovanie článku.
14.1 História rovesníckeho posudzovania vedeckých publikácií
Rastúci tlak na publikovanie zvyšuje počet publikácií, zrýchľuje proces publikovania
a je spojený aj s rastúcim počtom vedeckých pochybení a nereprodukovateľných
výstupov, čo otvára diskusiu o tom, či je veda schopná sebaregulácie. Systém
rovesníckeho posudzovania je jedným z nástrojov sebaregulácie a čiastočne je
považovaný aj za kontrolný mechanizmus kvality a niekedy aj integrity vo vede. Je ale
otázne, či rovesnícke posudzovanie dokáže dohliadnuť na vedeckú integritu, dokáže
odhaľovať vedecké pochybenia, plagiarizmus a iné neduhy.
Rovesnícke posudzovanie
je stále vnímané ako najlepšia možná prax na
zaručenie kvality a korektnosti vo vedeckom publikovaní. Diabol sa ale ukrýva v
detailoch. Rovesnícke posudzovanie je nezaujaté, nezávislé, kritické zhodnotenie
vedeckej práce expertami, ktorí nie sú súčasťou edičnej rady. Skúste si tipnúť, v
ktorom storočí bolo zavedené rovesníckej posudzovanie. Bolo to v 17. storočí, keď
Henry van Oldenburg založil prvý akademický časopis? Alebo v 18. storočí, či v prvej
polovici 19. storočia? Alebo až v 20. storočí? Prvý akademický časopis vznikol v 17.
storočí, ale termín rovesníckej posudzovanie sa objavil až okolo roku 1960 .
V prvej polovici 19. storočia práce posudzovali členovia učenej spoločnosti a
cieľom nebolo, aby toto hodnotenie bolo kontrolným mechanizmom, ale malo slúžiť
na zviditeľnenie nových poznatkov, zhodnotenie ich prínosu v službách kráľa. Až v
druhej polovici 19. storočia sa od posudzovateľa začalo požadovať, aby prispel k seba-
regulácii vedy, teda plnil funkciu kontrolného mechanizmu. To je aj obdobie, keď sa
181začali pozývať externí posudzovatelia, mimo edičnú radu, ktorí mali vedomosti,
skúsenosti v svojom odbore a očakávalo sa od nich, že vykonajú toto pracné, časovo
náročné, bdelosť vyžadujúce posudzovanie s cieľom ustrážiť, aby boli publikované
práce korektné (Horbach a kol. 2018).
Zďaleka nie všetky práce prechádzali rovesníckym posudzovaním a aj mnohé
práce Alberta Einsteina neprešli rovesníckym posudzovaním. Systém rovesníckeho
posudzovania sa naplno zaviedol až v 60. až 70. rokoch 20. storočia a napr. celosvetovo
etablovaný vedecký časopis Nature adoptoval tento systém až v roku 1973, teda
relatívne nedávno (Horbach a kol. 2018).
14.2 Formy rovesníckeho posudzovania vedeckých publikácií
Z rôzličných dôvodov sa v priebehu času vyvinuli veľmi rôznorodé spôsoby
rovesníckeho posudzovania a tie majú svoje výhody a nevýhody. Spočiatku vedeckú
prácu posudzoval hlavný editor, prípadne edičná rada a až v druhej polovici 19.
storočia sa začalo zavádzať pozývanie externých posudzovateľov, ktoré sa rozšírilo až
v 60. až 70. rokoch 20. storočia. Externých posudzovateľov môže navrhovať autor,
môže ich navrhovať editor, môže ich navrhovať aplikácia a môže to byť aj kombinácia
všetkých troch prístupov. Posudzovanie niektoré platformy prenechávajú na odbornú
verejnosť bez výberu editorom, čo je prípad pre-printov. V dnešnej dobe existujú už
aj komerčné platformy, ktoré využívajú rôzne algoritmy hodnotenia vybraných
aspektov vedeckej práce a ponúkajú tieto služby časopisom. Aj v rámci jedného
časopisu, niektorý typ príspevkov, napr. editorial môže byť posudzovaný interne, teda
editormi a iný ako je výskumná práca externe pozvanými posudzovateľmi.
Keďže prestíž vedca, inštitúcie, rod, krajina pôvodu a rôzne ďalšie atribúty
môžu vnášať skreslenie do posudzovania, veľmi skoro sa do rovesníckeho
posudzovania zaviedla aj anonymizácia. Identita autora a inštitúcie môže byť skrytá
len pre posudzovateľov, alebo aj pre editora. Podobne identita posudzovateľov môže
ostať skrytá pre autorov. Alebo práve naopak, v snahe o transparentnosť môže byť
identita autorov, posudzovateľov ako aj samotný posudok odkryté pre autorov,
posudzovateľov a editorov, alebo dokonca zverejnené, obvykle pri publikovaní
182vedeckej práce. Identifikovanie autora či posudzovateľa sa nedá vylúčiť ani pri
anonymizácii. Zavedením open peer review (otvoreného posudzovania) v roku 1990 sa
BMJ snažilo predísť nevhodným praktikám posudzovateľov, sľubovalo si od toho
konštruktívnejšie posudzovanie, lepšiu kontrolu nad skresleným posudzovaním a
uznanie kreditu posudzovateľom. Rizikom je, že v snahe vyhnúť sa konfrontácii s
autormi sa budú posudzovatelia vyhýbať posudzovaniu alebo kritickejším posudkom.
Niektoré časopisy ponechávajú posudzovateľom úplnú slobodu, iné okrem
voľného posudku vyžadujú odpovede na otvorené otázky alebo od posudzovateľa
striktne požadujú dodržanie štruktúry a odpovede na konkrétne otázky. Niektoré
časopisy ponúkajú či odporúčajú tréning a poskytujú posudzovateľom podrobné
inštrukcie.
S technologickým pokrokom mnohé časopisy poskytujú automatickú kontrolu
plagiarizmu, mnohé zabezpečujú kontrolu rôznych parametrov ako je napríklad
kontrola zoznamu literatúry, popisu etických aspektov, pravosti autorov, gramatiky
predtým, ako požiadajú o posúdenie. Niektoré majú špeciálnych posudzovateľov pre
posúdenie štatistických analýz, niektoré vyžadujú prístup k databáze údajov. V rámci
posudzovania môže editor žiadať posudzovateľa len skontrolovať, či má práca všetky
formálne náležitosti, alebo len či je práca vedecky podložená, alebo môže žiadať
posudzovateľa, aby posúdil, či je práca dostatočne originálna a je prínosom k
existujúcemu stavu poznania.
Klasickým prístupom bývalo, že autor zaslal prácu, po skontrolovaní
formálnych náležitosti ju editori zaslali posudzovateľom a po zapracovaní
pripomienok posudzovateľov publikovali. To je ale časovo náročný proces, a tak sa v
niektorých odboroch ujal opačný postup. Práca sa publikuje ako preprint, s
možnosťou komentovania odbornou verejnosťou alebo vybranými posudzovateľmi a
do časopisu je zaradená až neskôr. V lekárskych a psychologických vedách sa ujal
spôsob registrácie protokolu, teda vedecká štúdia sa registruje a posudzuje ešte
predtým, ako sa začnú zbierať údaje a ak je registrácia akceptovaná, po realizovaní
zberu údajov a analýzach sa tieto časti doplnia.
V klasickom prístupe komunikuje s autorom editor a k priamej interakcii
posudzovateľov a autorov nedochádza.
Frontiers a iné platformy zaviedli
183interaktívne posudzovanie, v ktorom posudzovateľ s autorom priamo komunikuje a
posudzovanie je interaktívny proces až po moment, keď posudzovateľ ohlási, že jeho
požiadavky sú naplnené. Ďalším hráčom je odborná verejnosť. Tá buď nemá žiaden
spôsob ako komunikovať, alebo má mimo časopisu vytvorený kanál pre komunikáciu,
napr. blog, sekciu komentáre, listy, prípadne má možnosť komunikovať priamo pri
každom článku.
Vedci mali v rôznych dobách rôzne dôvody pre publikovanie svojich prác a
editori rôzne očakávania od posudzovateľov. Samotné posudzovanie má svoje silné a
slabé stránky. Publikovanie pôvodne zabezpečovalo uznanie autorstva, prvenstva a
jeho ochranu. Vedecké práce boli v niektorých prípadoch zaslané v zalepených
obálkach a smeli sa otvoriť až po súhlase autora, ktorý medzičasom dokončoval
verifikáciu téz. Až neskôr sa od publikovania začalo očakávať, že bude facilitovať
výmenu nových poznatkov medzi vedcami, archivovať poznatky či validovať a
hodnotiť excelenciu poznatkov. S tým súvisia aj očakávania na posudzovateľov a
posudzovanie.
Ak má publikovanie naplniť tieto účely, potom sa od rovesníckeho
posudzovania očakáva, že:
zabezpečí kvalitu a korektnosť výskumu a jeho komunikácie vo vedeckej práci,
posúdením vedeckej podloženosti a ďalších atribútov validuje túto prácu a
zhodnotí jej excelenciu,
zabezpečí spravodlivý a rovný prístup všetkých vedcov k publikovaniu a
vylúči pochybenia vo vedeckej práci a komunikácii.
Mnohé časopisy očakávajú, že posudzovateľ zhodnotí originálnosť poznatkov
a ich prínos k existujúcemu poznaniu. Toto očakávanie ale nie je uplatňované v
rovnakej miere, keďže niektoré časopisy robia selekciu a iné publikujú všetko čo je
vedecky podložené so zámerom vyhnúť sa publikovaniu iba zaujímavých poznatkov
a ignorovaniu napr. štatisticky nevýznamných výsledkov.
Očakávanie,
že
posudzovaním prác je možné zabezpečiť vedeckú integritu a vylúčiť pochybenia vo
vedeckej práci sa objavilo až neskôr a je realistické len do istej miery a len ak je
podporené celým procesom posudzovania.
184Posúdenie rovesníkmi, teda fakt, že práca prešla posúdením a bola revidovaná
a publikovaná až po schválení, zvyšuje dôveryhodnosť publikovanej práce a
umožňuje odbornej i laickej verejnosti hodnotiť dôveryhodnosť informačných
zdrojov. Zabezpečenie kvalitného rovesníckeho posudzovania je aj podmienkou pre
zaradenie do vedeckých databáz.
V procese posudzovania a revízie práce posudzovateľ poskytuje spätnú väzbu
editorom časopisu ale najmä autorom s cieľom zlepšiť kvalitu vedeckej komunikácie,
aby bola zrozumiteľná, jednoznačná, obsahujúca všetky potrebné informácie pre
zhodnotenie a interpretáciu, aby nebola zavádzajúca, aby bola korektná a
neprekračovala v interpretáciách hranice zistení.
Súčasťou posudzovania a spätnej väzby je aj dohľad nad dodržiavaním
princípov
vedeckého
poznávania
vrátane
dodržiavania
etických
princípov.
Rovesnícke posudzovanie teda prispieva sebaregulácii vedeckého poznávania, k
udržiavaniu objektívnosti a verifikovateľnosti, využíva expertízu v metodológii vedy
a v svojej špecifickej oblasti, aby pomohla autorom a editorom zlepšiť kvalitu vedeckej
práce.
Koľko podľa vás trvá vypracovanie posudku na vedeckú prácu? Dá sa to
stihnúť za 30 minút? Hodinu? Dve hodiny? Deň? Týždeň? Mesiac? Prečítať prácu,
porozumieť jej, skontrolovať literatúru a napísať posudok môže trvať 2 až 5 hodín, ale
aj celý deň. V niektorých odboroch, ktoré si vyžadujú overovanie dôkazov to môže
trvať aj niekoľko mesiacov. Časopis ale očakáva čo najkratšiu dobu a limituje ju
obvykle na 4 až 6 týždňov od prijatia úlohy.
Ak máte niečo, čo považujete za explozívnu správu, veľmi originálne, veľmi
potrebné, napríklad novú vakcínu a chcete byť prvý, kto to odpublikuje, chcete, aby
sa to čo najskôr dostalo na verejnosť, tak aj pár dní sa zdá byť nekonečných a bohužiaľ
niektoré práce uviaznu v redakciách na dlhé mesiace až roky. To je jedna z obrovských
nevýhod rovesníckeho posudzovania.
Časová náročnosť je jedným z nedostatkov rovesníckeho posudzovania.
Posudzovanie by malo byť nezaujaté, ale opakovane sa potvrdzuje, že je veľmi ťažké
vylúčiť zaujatosť súvisiacu s prestížou autora či jeho inštitúcie, rodom autora, krajinou
pôvodu autora. Zvučné mená, prestížne inštitúcie, muži, autori z USA alebo západnej
185Európy bývajú zvýhodnení. Posudzovatelia bývajú konzervatívni a ťažšie prijímajú
práce, ktoré sú kontroverzné, nesúladné s existujúcim stavom poznania. Menej
atraktívne sú aj štúdie, ktoré nepotvrdili štatisticky významné zistenia, alebo ktoré sú
jednoducho nudné. Jazyková bariéra na strane autora ale aj posudzovateľa môže viesť
k znevýhodneniu pri posudzovaní.
Aj posudzovatelia sú len ľudia a môžu mať konflikt záujmov, môžu sa správať
nevhodne, nedodržať dôvernosť posudzovaných materiálov, zneužiť, že k nim majú
prístup a zámerne zdržať posudzovanie alebo prácu posudzovať neprimerane. Aj keď
mnohé chyby či vedecké pochybenia a podvody posudzovatelia dokážu odhaliť, ich
schopnosť odhaliť všetky chyby a pochybenia je veľmi limitovaná, a to aj za pomoci
rôznych aplikácii či služieb.
Výber vhodného posudzovateľa je alfou a omegou celého procesu a s nárastom
počtu publikácii je čoraz ťažšie nájsť vhodného posudzovateľa ochotného venovať
svoj čas a expertnosť tejto dobrovoľníckej činnosti, ktorá sa nikde nepočíta a má
minimálny verejný kredit. Mnohé publikačné domy už ponúkajú rôzne databázy a
aplikácie, ktoré uľahčujú výber vhodných posudzovateľov. Zo štúdií vieme, že to
bývajú experti vo veku do 40 rokov, ktorí ešte nie sú v top seniorských pozíciách,
pracujú pre kvalitné inštitúcie s dobrou reputáciou, majú tréning v metodológii,
štatistike, epidemiológii a nemajú konflikt záujmu. Niektoré časopisy umožňujú
autorom navrhnúť posudzovateľov, iné sa spoliehajú na automatický výber, pri
ktorom pomocou aplikácie hľadajúcej zhodu v kľúčových slovách, ale väčšina používa
mix rôznych prístupov.
Už spomínaná anonymizácia autorov, posudzovateľov, posudkov ako aj
opačný postup, ktorým je transparentnosť, teda zverejňovanie mien a posudkov sú
v oboch prípadoch nástroje, ktorých cieľom je vyhnúť sa zaujatosti a nevhodnému
správaniu posudzovateľov.
Ako už bolo spomenuté, posudzovanie je pracné a časovo náročné, ale
posudzovatelia to robia zdarma a navyše za to majú minimálny kredit. Aj z tohto
dôvodu vznikajú rôzne iniciatívy, ktoré sa snažia evidovať, koľko posudkov daný
expert urobil pre ktoré časopisy, prípadne ich prácu hodnotiť a týmto spôsobom
zviditeľniť kredit. Niektoré časopisy ponúkajú posudzovateľom zľavy pri
186publikovaní ich prác v danom časopise. Drvivá väčšina ostáva pri zverejnení zoznamu
mien posudzovateľov raz ročne s poďakovaním.
Posudzovatelia majú rôznu úroveň expertnosti v svojej oblasti, ale aj v oblasti
metodológie vedy a štatistického spracovania údajov či jazykových zručností. Vplývať
môže aj miera skúseností s posudzovaním, čoho výsledkom je i veľmi rôznorodá
úroveň posudkov. Jedným zo spôsobov ako tento problém riešiť, je ponúknuť
posudzovateľom čo najpresnejšie inštrukcie, štrukturovať ich prácu, ponúknuť im
tréning a podporu. V tejto kapitole sa k tomu ešte vrátime neskôr.
Samotný posudzovateľ má skutočne len veľmi malé šance odhaliť nevhodné
spôsoby správania autora, plagiarizmus, alebo aj chyby. Existujú už ale aplikácie či
služby, ktoré pred zaslaním posudzovateľovi manuskript skontrolujú, teda overia
mieru prekrytia s inými prácami, zoznamy literatúry a spôsob citovania, uvedenie
informácii o dodržaní etických postupov a niektoré používajú aj kontrolné zoznamy
pre daný typ štúdie. Až takto predpripravený rukopis so súhrnnou informáciou o
kontrole sa dostáva do rúk posudzovateľa.
Objavujú sa ja rôzne nové nástroje. Frontiers napríklad zaviedol interaktívne
posudzovanie, teda už to nie je posudok, ktorý editor zašle autorovi, ale je to otvorený
dialóg priamo na webovej platforme vydavateľstva medzi posudzovateľom a
autorom, ktorý je po prijatí článku verejne dostupný. Veľmi diskutovaným nástrojom
je zverejnenie databázy údajov pre priamu kontrolu posudzovateľom či odbornou
verejnosťou.
V snahe zlepšiť, zefektívniť rovesnícke posudzovanie bolo založených viacero
iniciatív, ktoré sa snažia určovať normy, formulovať odporúčania, hľadať riešenia pre
nové výzvy, byť oporou pre editorov i posudzovateľov. Aj v tejto kapitole sa opierame
o definície a odporúčania formulované medzinárodnou komisiou editorov
medicínskych časopisov. Odporúčame navštíviť a preštudovať si aj stránky komisie
pre etické publikovanie, ktorá poskytuje aktívnu podporu a poradenstvo v
problematických situáciách, ponúka algoritmy riešenia a publikuje aj kazuistiky. Je to
veľmi užitočný zdroj pomoci pre editorov, posudzovateľov i autorov.
Niektoré publikačné domy a edičné rady zavádzajú istý druh pred-kontroly
alebo odporúčajú autorom a posudzovateľom vykonať tento druh pred-kontroly
187pomocou kontrolných zoznamov a odporúčaní špecifických pre rôzne druhy
vedeckých štúdii. Iniciatíva EQUATOR ich zhromažďuje na svojom portály a veľmi
odporúčame využívať ich pri písaní práce, ale aj pri jej posudzovaní.
Niektoré inštitúcie a časopisy ponúkajú tréningy pre budúcich posudzovateľov,
alebo rôzne online tréningové materiály v snahe pomôcť posudzovateľom zlepšiť sa v
posudzovaní. Editori časopisu International Journal of Public Health každoročne
organizujú niekoľkodňový kurz Kráčať v topánkach editora, ktorého cieľom je
ponúknuť tréning, ale tiež vlastnú skúsenosť s posudzovaním a editovaním
sprevádzaným skúsenými editormi časopisu. Časopis BMJ ponúka online tréningové
materiály a rôzne podporné zdroje a odporúča svojim posudzovateľom prejsť si ich
pred posudzovaním.
14.3 Proces posudzovania vedeckých publikácií
V nasledujúcej časti si povieme prečo editori robia skríning a len niektoré práce
posielajú posudzovateľom ako aj to, ako uspieť v skríningu. Obrovský nárast
publikácii a obmedzená kapacita edičných rád a najmä obmedzená kapacita
posudzovateľov si vynucuje selekciu vedeckých prác, ktoré budú nakoniec poslané
posudzovateľom.
Obrázok 66 znázorňuje počet doručených prác (modrá čiara), počet všetkých
odmietnutých (červená čiara), počet odmietnutých v prvom skríningu, tzv. pre-screen
(žltá čiara), počet odmietnutých po posúdení rovesníkmi (fialová čiara) a počet prác
prijatých a publikovaných (zelená čiara).
188Obrázok 66 Počty doručených, odmietnutých a prijatých prác vo vedeckom časopise
za určité zvolené obdobie
Za päť či šesť rokov sa počet doručených publikácií zdvojnásobil. Kapacita
posúdiť a publikovať práce sa môže zväčšiť len veľmi málo – zelená čiara. Drvivú
väčšinu prác editori musia vylúčiť hneď na začiatku pri prvom skríningu (pre-screen),
čo sa snažia urobiť do niekoľkých dní, aby zbytočne nepredlžovali dobu
posudzovania a umožnili autorom publikovať inde. Odmietnutie v prvej fáze nemusí
vôbec súvisieť s kvalitou práce, pretože odráža oveľa viac aktuálnu kapacitu edičnej
rady a časopisu posúdiť a publikovať túto prácu.
V druhej fáze je už šanca na úspešné zvládnutie posúdenia a revízie výrazne
vyššia, ale celý proces trvá v tom najoptimálnejšom variante niekoľko týždňov, skôr
mesiacov.
Editor sa riadi stratégiou časopisu publikovať všetko, čo je vedecky podložené,
alebo vyberať iba práce, ktoré sú originálne, nové a prínosné. Oba prístupy majú svoje
výhody i nevýhody. Ďalej sa riadi zameraním časopisu a aktuálnou stratégiou rozvoja,
ktorá môže uprednostňovať isté typy článkov, témy, regióny. Keďže je v záujme
editora, aby bol časopis čitateľmi vyhľadávaný a aby bol pre nich užitočný,
zohľadňuje, či daná práca zaujme, prinesie nové informácie, bude citovaná, a teda
189používaná. To do veľkej miery závisí aj od toho, akú silu dôkazu práca ponúka
vzhľadom na použité metódy, vzorku či spracovanie, takže posudzuje kvalitu dizajnu.
Ak aj vidí slabé stránky, odpovedá si na otázku, či je možné revíziou tieto nedostatky
odstrániť. No a posledná otázka je, či sa táto práca zmestí do limitu časopisu, teda či
má časopis aktuálne kapacitu v rozumnom čase prácu posúdiť a publikovať a
porovnáva ju s inými prácami, ktoré sú de facto v súťaži o zaradenie do posudzovania.
Vaša práca by mala mať krátky a výstižný názov. Veľmi pomáha ak je to vo
forme správy o hlavných zisteniach, alebo vo forme otázky. Napríklad: Vnímanie tela
ako tučného je väčšou prekážkou fyzickej aktivity u chlapcov ako u dievčat. Opora
učiteľov a spolužiakov dokáže udržať záujem žiakov o školu. Alebo: Je body mass
index validným indikátorom nadváhy a obezity u dospievajúcich?
Všetky dôležité informácie by mali byť v abstrakte, lebo tam ich bude hľadať
editor pri skríningu. Ak editora zaujme názov a potvrdí svoj záujem po prečítaní
abstraktu, obvykle bude hľadať výskumnú otázku na konci Úvodu. Aj keď to nie je
pravidlo, veľmi môže pomôcť ak je výskumná otázka na tomto mieste, jasne
formulovaná a predchádza jej zhrnutie zdôvodnenia.
Keď teda editora názov, abstrakt a výskumná otázka presvedčí, že ide o
dôležitú, originálnu a prínosnú tému, bude pokračovať v skríningu metód a bude
chcieť vedieť, akú silu dôkazu táto štúdia môže priniesť. Mal by nájsť zrozumiteľné a
vyčerpávajúce informácie v metódach. Veľmi pravdepodobne bude zvedavý, čo autori
zistili a najrýchlejší spôsob je dobrá vizualizácia v tabuľkách a grafoch a tiež zhrnutie
zistení na začiatku diskusie.
Celým rukopisom by sa malo vinúť jasné zdôvodnenie štúdie, tzv. predajná
stratégia, ktorá by mala byť ľahko čitateľná od názvu, cez abstrakt, štruktúru úvodu
až po výskumnú otázku, z ktorej vyplynú metódy, prezentácia zistení i diskusia. Čím
jasnejšia správa, jasnejšia štruktúra, lepšia organizácia textu a vizualizácia zistení, tým
lepší dojem na skríningu. Celková úprava rukopisu výrazne uľahčuje editorovi prácu
a je súčasťou prvého dojmu. V rámci skríningu môže editor ešte skontrolovať
sprievodný list, alebo niektoré časopisy vyžadujú zhrnutie toho, čo je známe a čo táto
štúdia prináša v samostatnom boxe.
19014.4 Proces prípravy posudku vedeckej práce
V záverečnej časti tejto kapitoly sa zameriame na to, ako urobiť dobrý posudok. Ked
vás osloví editor, aby ste posúdili vedeckú prácu, s veľkou pravdepodobnosťou
očakáva, že sa vyjadríte k prínose tejto práce, originalite, validite, vedeckej integrite,
teda dodržaniu etických princípov a spôsobu prezentácie.
Na začiatku posudzovania sa pýtame, či sa výskumná otázka týka niečoho, čo
ešte nevieme a potrebujeme vedieť. Ak je výskumná otázka dôležitá, potom je jedno,
či zistenia budú štatisticky významné alebo nie, či budú alebo nebudú strhujúce
pozornosť, lebo je to niečo, čo potrebujeme vedieť, čo je prínosom k existujúcim
poznatkom v oblasti, čo nie je len ďalšou teplou vodou v mori. Aby sme to vedeli
posúdiť, musíme sa vyznať v danej oblasti, musíme poznať príslušnú klinickú prax a
musíme poznať existujúcu literatúru.
Pri posúdení originality je ešte dôležitejšie urobiť si krátky prieskum literatúry.
Väčšina štúdií, ktoré tvrdia, že sú jediné a prvé, nie sú ani jediné ani prvé a možno ani
nie tie s najsilnejším dôkazom. Nemali by sme sa uspokojiť s tvrdením autora, že
štúdia je prvá a jediná. Rovnako ani naša odpoveď by nemala obsahovať len tvrdenie,
že práca nie je originálna, ale aj odkaz na konkrétnu literatúru. Je to aj pomôcka pre
autora, pretože tieto zdroje mohol prehliadnuť.
Veľmi dôležité je posúdenie, či je práca vedecky podložená, či na zodpovedanie
výskumnej otázky autor použil vhodný dizajn, vhodné metódy, vhodné štatistické
analýzy. Posudzuje sa tiež, či jeho zistenia nie sú skreslené kvôli nedostatkom pri
výbere a nábore vzorky či udržaní respondentov vo vzorke, alebo kvôli použitým
metódam. Hodnotíme teda internú a externú validitu štúdie.
Mali by sme sa vyjadriť k silným aj slabým stránkam práce a zhodnotiť či ich
autor diskutuje v práci. A mali by sme posúdiť, či sú interpretácie a závery skutočne
podporené zisteniami, alebo autor prekračuje v interpretáciach a záveroch to, čo je
skutočne možné zisteniami podložiť.
Niektoré publikačné domy poskytujú služby, ktoré ešte pred zaslaním rukopisu
posudzovateľovi zhodnotia etické aspekty ako je potreba súhlasu etickej komisie a
informácia o jej stanovisku, potreba informovaného súhlasu respondenta či
zákonného zástupcu a informácia o jeho získaní, zabezpečenie dobrovoľnosti účasti
191na štúdii, ochrana osobných údajov a mnohé ďalšie etické aspekty, o ktorých ste sa
dozvedeli viac v dvoch kapitolách venovaných etike výskumu a etike publikovania
vedeckých výsledkov.
Aj ak časopis správu o posúdení vybraných etických aspektoch štúdie ponúka
posudzovateľovi predpripravenú, je na posudzovateľovi to posúdiť a zhodnotiť v
posudku. Vyjadriť by sa mal aj v prípade ak má pochybnosti či tušenie, že došlo k
vedeckému pochybeniu či nevhodnému správaniu autora.
To, že je výskumná otázka dôležitá, dizajn famózny a zistenia fascinujúce
nemusí stačiť, ak je štúdia komunikovaná chaoticky, informácie nedostatočné a
zmätočné, opakujúce sa a text sa veľmi ťažko číta. Preto je dôležité dbať aj na spôsob
prezentácie a snažiť sa ho spätnou väzbou zlepšiť. Názov a abstrakt predáva článok a
preto by mal byť stručný, ale výstižný. Jednotlivé časti práce by mali byť vyvážené
a nemali by byť ani príliš krátke, ani príliš dlhé v pomere k ostatným častiam. Mali by
na seba logicky nadväzovať. Výskumná otázka je nosnou osou celej práce a preto by
mala byť zrozumiteľná, jednoznačná a zdôvodnená. Z nej by mali vyplývať metódy,
ktoré by mali byť popísané stručne, ale zároveň by mali umožniť presné zreplikovanie
postupu. Popísané by mali byť aj etické aspekty. Veľmi dôležitý je výber nosných
zistení a ich prehľadný popis, vizualizácia v tabuľkách či obrázkoch. Na tie by mali
nadväzovať zmysluplné interpretácie zistení v kontexte súčasného poznania. Práca by
mala mať jasnú „take home message“ – čo bolo známe, čo sme zistili a čo to znamená.
Zhodnotiť by sme mali i to, či autor svoju prácu zakladá na relevantných a najmä
aktuálnych literárnych zdrojoch.
Neponáhľajte sa akceptovať pozvanie recenzovať článok. Posúďte tému a
časové limity a zvážte svoje časové a expertné kapacity vzhľadom k téme práce.
Uvažujte o možnom konflikte záujmu. Vyhraďte si dostatok času. Pre skúseného
posudzovateľa to môže byť 2 až 5 hodín, pre nováčika i niekoľko dní. Neprekračujte
svoje odborné limity a informujte o nich editora. Je úplne normálne oznámiť editorovi,
že viete posúdiť odbornú časť publikácie, ale nie ste expert na konkrétnu štatistickú
metódu a preto ju nebudete posudzovať v svojom posudku. Prípadne, že sa necítite
kompetentný posúdiť jazykovú úroveň, gramatiku a ste presvedčený, že by to mal
urobiť niekto kompetentný. Informujte editora ak ste požiadali o konzultáciu
192štatistika, jazykového odborníka, alebo iného špecialistu. Zachovajte obsah rukopisu
v tajnosti. Rešpektujte inštrukcie časopisu pri písaní posudku. Dodržte deadline.
Systematicky preštudujte a zhodnoťte
rukopis, prehľadajte najnovšiu literatúru,
využite kontrolné zoznamy. Pamätajte, že jediným zdrojom informácií o štúdii je
rukopis. Dobre dizajnovaná a urobená štúdia môže byť úboho popísaná a naopak
odfláknutá alebo sfalšovaná štúdia naopak vzletne popísaná.
Pri písaní posudku začnite stručným zhrnutím obsahu rukopisu a vášho
hodnotenia (2-3 vety). Ponúknite konštruktívnu kritiku, no nezabudnite aj na silné
stránky. Posudzovanie nech neslúži ako nástroj pomsty ani nekritickej pomoci.
Označte presne, ktorej časti rukopisu sa váš komentár týka, teda uveďte stranu
a riadok.
193Zadanie problémového učenia PU4 – Recenzia/posudok vedeckej práce
Teraz si predstavíme zadanie štvrtého problémového učenia. Jeho cieľom je vyskúšať
si úlohu recenzenta pri posudzovaní článku a samostatne vypracovať posudok
vedeckej práce. Vyberte si jeden z článkov týkajúci sa vami skúmanej témy, napríklad
jeden z tých, pre ktoré ste pripravovali rešerš v rámci prvého problémového učenia.
Pri posudzovaní článku sa pokúste odpovedať na nasledujúce otázky týkajúce sa
jednotlivých častí článku:
Názov článku: Vyjadruje jasne, o čom je článok? Zdôrazňuje dôležitosť štúdie?
Obsahuje nejaký zbytočný popis?
Abstrakt: Je to krátke a jasné zhrnutie cieľov, kľúčových metód, dôležitých zistení a
záverov? Obsahuje dostatok informácií na to, aby bol samostatný? Je v súlade
s obsahom textu v článku, tabuľkami a/alebo grafmi? Sú z neho evidentné hlavné
zistenia a závery?
Úvod: Sumarizuje jasne aktuálny stav témy? Venuje sa medzerám v súčasnom
poznaní v skúmanej oblasti? Poskytuje jasné zdôvodnenie potrebnosti alebo
dôležitosti predkladanej štúdie? Definuje jasne cieľ štúdie a je v súlade so zvyškom
článku? Je výskumná otázka jasne formulovaná a vhodná?
Metódy: Sú dizajn štúdie a zvolené metódy vhodné pre zodpovedanie výskumnej
otázky? Sú použité metódy, indikátory a meracie nástroje popísané dostatočne
podrobne pre replikovanie štúdie? Je z popisu jasné, ako, kedy a kde sa zbierali vzorky
alebo dáta a ako sa oslovovali a vyberali účastníci? Existuje nejaké potenciálne
skreslenie alebo bias vo vzorke alebo pri nábore účastníkov? Sú štatistické metódy
a testy vhodne zvolené a popísané? Máte nejaké obavy týkajúce sa etiky predkladanej
štúdie?
Výsledky: Sú výsledky prezentované jasne a presne? Zhodujú sa prezentované
výsledky s metódami? Boli zahrnuté všetky relevantné údaje? Existuje nejaké riziko
identifikácie pacientov alebo účastníkov? Sú údaje opísané v texte v súlade s údajmi
na obrázkoch a tabuľkách?
194Diskusia a záver: Sú závery prezentované v diskusii adekvátne k prezentovaným
výsledkom? Vysvetľujú autori zistenia logicky? Porovnávajú autori svoje zistenia so
súčasnými poznatkami vo výskumnej oblasti? Sú návrhy pre budúci výskum a
potenciálne implikácie konkrétne a praktické? Existujú limitácie štúdie, ktoré autori
neuvádzajú?
Tabuľky a obrázky: Sú údaje prezentované jasným a vhodným spôsobom? Je
prezentácia tabuliek a obrázkov v súlade s popisom v texte? Vysvetľujú legendy
obrázkov a nadpisy tabuliek jasne, čo je zobrazené? Máte obavy z manipulácie s
údajmi?
Literatúra: Chýbajú nejaké kľúčové referencie? Citujú autori primárne zdroje?
Reflektujú citované zdroje najnovšiu literatúru? Je počet referencií adekvátny?
Všeobecné zhrnutie: Je článok dobre napísaný a vhodne organizovaný? Je relevantný
pre čitateľov časopisu? Je prínosom v rámci existujúcej literatúry? Aké sú jeho silné
a slabé stránky? Je nadpis vhodne zvolený? Je niečo, čo je ešte potrebné objasniť?
Existujú nejaké etické obavy (zdroje financovania, potenciálne plagiátorstvo, konflikt
záujmov atď.)? Sú potrebné ďalšie jazykové korektúry?
19515. Tipy a triky
Záverečná kapitola patrí jednoduchým tipom a trikom ku písaniu vedeckých článkov.
Dozviete sa napr. ako vymyslieť pútavý názov článku, ako napísať abstrakt, akým
spôsobom formulovať výskumnú otázku, ako zistiť či je váš výskum dobre
zdôvodnený, a podobne. Dozviete sa tiež akým spôsobom pristúpiť k písaniu
k článku, ako i to, čo by si mal z neho čitateľ odniesť. V závere tejto kapitoly tiež zistíte,
čo môže byť pre vás pri písaní článku inšpiráciou, ale aj ako pristúpiť ku spísaniu
slabých a silných stránok štúdie a prezentovaní dát pomocou grafov a tabuliek.
15. 1 Ako vymyslieť pútavý názov článku?
Názov predáva. Platí to pre médiá, platí to pre sociálne siete a inak to nie je ani v
akademickom svete. Názov článku je to prvé, čo vám udrie do očí, čo dokážete v
krátkom čase spracovať. Bola by škoda nevyužiť priestor, ktorý vám ponúka a zostať
iba v rovine obyčajného, nudného a striktne vedeckého zhrnutia vašej skúmanej témy.
Ako na to? Nie každý z nás je majstrom metafor a bonmotov, ale to minimum,
ktoré pri vymýšľaní názvu vášho článku môžete spraviť, je formulovať ho nie ako
konštatovanie ale ako otázku. Vzbudzujete tým záujem čitateľa a o to predsa ide. Ak
sa cítite na viac, skúste byť v názve odvážnejší a na zhrnutie zistení vášho článku
použite metaforu alebo dokonca provokatívne tvrdenie, ktoré z vašich zistení vyplýva.
Rozhodne tým upútate pozornosť. A v neposlednom rade nezabúdajte, že na toto
vymýšľanie nemusíte byť sami. Dajte si k tomu brainstorming zo spoluautormi článku
alebo s kolegami. Viac hláv vždy znamená viac rozumu.
15.2 Ako v abstrakte povedať všetko?
Pri abstrakte je veľmi dôležité načasovanie. Keď už máte kľúčové informácie a hlavnú
myšlienku článku, ktorou ho chcete predať, budete vedieť svoje myšlienky lepšie
uchopiť. Takže najprv je potrebné mať vyjasnenú výskumnú otázku, hotové analýzy
a popísané výsledky, ideálne mať aj napísaný úvod, prípadne diskusiu. Vtedy je ten
správny čas na napísanie dobrého abstraktu. V čase, keď idete písať abstrakt k vášmu
článku, je už potrebné vedieť, do akého vedeckého časopisu budete posielať článok. Je
veľký rozdiel písať abstrakt na 150 slov a na 350 slov.
196Abstrakt by mal obsahovať stanovené časti ako sú úvod, použité metódy,
výsledky a záver (background, methods, results, conclusion). V inštrukciách pre autorov
zvoleného časopisu nájdete informácie o tom, ako má abstrakt formálne vyzerať. Či
má byť jasne štrukturovaný do vyššie spomínaných bodov alebo má vyzerať ako jeden
jednoliaty text. V každom prípade, vnútorná štruktúra abstraktu musí byť zachovaná
a musí obsahovať už spomínané časti. Netreba tiež zabudnúť na dobre zvolené
kľúčové slová (keywords). A ak robíte zmeny v akejkoľvek časti článku, tie musia byť
následne zohľadnené aj v abstrakte.
15.3 Ako formulovať výskumnú otázku?
Výskumná otázka má veľmi jednoduchú schému: Ako jav či okolnosť „A“ súvisí s
javom či okolnosťou „B“ a ako sa na ich súvislosti podieľajú javy či okolnosti „C“ v
danom kontexte. Podľa tejto schémy by výskumná otázka mohla znieť napríklad
takto: Súvisí výskyt lekársky ošetrených úrazov v uplynulom roku s pravidelnou
účasťou na organizovaných športových aktivitách a je táto súvislosť moderovaná
rodom či mediovaná zaradzovaním rozcvičky?
Aj keď v reálnom svete môže byť jav či okolnosť „A“ raz závislou, raz
nezávislou a inokedy len skresľujúcou premennou, článok je jedno kolo zápasu, kde
si hráči nemenia tričká. Aj v tomto prípade by sme si tú súvislosť mohli otočiť a skúmať
či športovanie neovplyvnia úrazy, ale to je iné kolo zápasu. Najprv si teda určíme kto
má aké tričko. Hráčov v tričku závislých, nezávislých i skresľujúcich premenných
môžeme mať viac. Je dôležité sa dohodnúť na ich menách a poradí. Ak je číslo 1
Ronaldo, tak nech nastupuje vždy prvý v poradí a nevymýšľajme mu ďalšie mená,
lebo divák chce na ihrisku poriadok. Ostáva popísať ihrisko – kontext, teda na akej
vzorke, v akej situácii majú byť dané súvislosti overované. V našom prípade by to
mohlo byť: Súvisí výskyt úrazov so športovaním u mladších školákov?
Keď máme tričká, mená, poradie, kontext – jednoducho dosadíme do rovnice
výskumnej otázky a máme hotovo. Výskumná otázka určuje všetko. Určuje akými
nástrojmi, spôsobmi a čo sa skúma, určuje organizáciu textu a opakuje sa v abstrakte,
vyplýva zo zdôvodnenia na konci úvodu a odpoveď na ňu je úvodom diskusie.
19715.4 Je môj výskum dobre zdôvodnený?
Dôkladné zhodnotenie toho, či je výskum do ktorého sa chcete pustiť dobre
zdôvodnený, je dôležitým krokov pri vedeckom plánovaní. Toto zhodnotenie bude
neskôr
ovplyvňovať
písanie
článkov,
prípravu
prezentácií
na
konferencie
a v neposlednom rade aj smerovanie vašej výskumnej kariéry. Veľa presvedčivých
dôvodov ako, prečo, kedy a pre koho je váš výskum prínosný, vám pomôže zaujať
čitateľov,
editorov
a recenzentov
časopisov
a zvýši
pozornosť
účastníkov
konferencií. Z čoho vychádzať pri zbieraní dôvodov o prínosoch vášho výskumu?
Prvým zdrojom sú výsledky a diskusie vo vedeckých článkoch. Autori v článkoch
často priamo poukazujú na slabiny a možnosti budúceho smerovania výskumu, pre
ešte vyšší prínos svojich pokračovateľov v skúmaní.
Druhým zdrojom je samotná prax. Citlivé vnímanie a „pozorné oko“
výskumníka pri sledovaní okolitého sveta je dôležité pre zdôvodnenie výskumu.
Udržiavanie živého kontaktu s dennou praxou v oblasti, ktorú skúmate, vám otvorí
hranice a umožní nájsť veľa dôvodov prečo je váš výskum dôležitý pre spoločnosť.
Tretím zdrojom je vaša rodina, kamaráti a kolegovia. Začať rozprávať o svojich
„dôvodoch pre výskum“ s rodičmi, súrodencami a kamarátmi na turistike,
v električke, alebo pri nedeľnej kávičke je dobrým overením sily vašich argumentov.
Pri tomto nezabúdajte aj na vašich kolegov. Výskumné tímy sú jedinečné tým, že sú
koncentrátom brilantných myslí a pohľadov na problémy. Nebojte sa hovoriť
o dôvodoch svojho výskumu s kolegami. Verte, že môžu byť veľmi cenným zdrojom
pre zdôvodnenie vášho výskumu.
15.5 Ako „upratať“ text?
Pri písaní článku sa nám niekedy môže stať, že text, ktorý dáme na papier, je nakoniec
príliš dlhý, ťažšie sa v ňom čitateľovi orientuje, alebo sa v ňom niektoré informácie
opakujú. Tento problém sa vyskytuje najčastejšie pri písaní úvodu, prípadne diskusie,
keďže práve v týchto častiach musíme spracovať veľa informácií a sami sa môžeme
stratiť v tom, čo chceme povedať. Najlepšou cestou ako sa tomu vyhnúť je, že sa v
prvom rade pokúsime naše myšlienky utirediť a rozdelíme si ich do menších častí.
Každej z nich môžeme aj priradiť podnadpis, aby sme vedeli o čom by tá-ktorá časť
198mala byť. Takúto štruktúru potom dopĺňame textom. Vyhneme sa tak opakovaniu
obdobných konštatovaní alebo zistení na rôznych miestach v texte. Jednotlivé časti
potom usporiadame podľa toho, či spolu súvisia. Tie, ktoré sú podobné, by mali byť
pri sebe, aby nám logicky sedeli. To, čo je ale najdôležitejšie je, aby nám štruktúra a
text sedeli s našou výskumnou otázkou a cieľom, ktorý je osou celej práce. Od neho sa
potom odvíja písanie všetkých častí. Netreba zabúdať na to, že v celom texte má byť
dodržaná jednotná terminológia.
15.6 Čo si má čitateľ odniesť z môjho článku?
Záver článku zvykne byť venovaný tomu najdôležitejšiemu, čo by si mal čitateľ
z našich zistení odniesť. Medzi to, čo je dôležité, patria implikácie a záver. Na to, aby
sme sformulovali implikácie, si potrebujeme položiť otázky: A čo s tým? Ako sa dá
využiť to, čo sme zistili? Implikácie sa môžu týkať oblasti praxe, politík a intervencií,
alebo odporúčaní pre budúci výskum. Čo by ste napríklad na základe Vašich zistení
odporučili svojim kolegom? A keby ste mali tému rozvíjať ďalej a urobiť ďalší
výskum, o čom by mal byť? Čo by ešte bolo dobré vedieť? Alebo aký iný dizajn či
vzorku by bolo dobré použiť na overenie Vašich zistení? Samotný záver by mal potom
obsahovať takzvaný „take home message“. Nechceme sa priveľmi opakovať ani znova
vymenovať všetky naše zistenia. To čo chceme, je úderným spôsobom zanechať odkaz
o tom, čo najdôležitejšie a najzaujímavejšie sme zistili.
Ak sme v téme ponorení príliš dlho, môže byť niekedy ťažké vybrať
a sformulovať to, čo je dôležité. Môžete si pomôcť jednoduchým cvičením. Predstavte
si, že idete vo výťahu s mamou alebo kamarátmi a oni sa vás opýtajú, čo ste to vlastne
vyskúmali. Máte čas len z piateho poschodia na prízemie a potom sa už musíte
rozlúčiť. Čo by ste im odpovedali, aby ste ich zároveň presvedčili o tom, že váš
výskum bol zmysluplný a že z neho vypadli zaujímavé zistenia? Alebo skúste dať
prečítať rozpracovaný článok kolegovi či kolegyni a spýtať sa ich, čo z toho, čo si
prečítali im prišlo dôležité alebo zaujímavé. Vyskúšajte si to a možno vám to pomôže
uchopiť myšlienky a napísať záver, ktorý zanechá v čitateľovi vášho článku ten
správny odkaz.
19915.7 Ako napísať silné a slabé stránky štúdie?
Vo väčšine časopisov sa vyžaduje, aby sa – buď v samostatnej časti na to určenej, alebo
v rámci diskusie spomenuli silné a slabé stránky štúdie. Má to svoje opodstatnenie,
pretože každý metodologický prístup, každá metóda má svoje silné a slabé stránky,
ktoré je vhodné pomenovať a krátko rozdiskutovať. Je potrebné si uvedomiť najmä
limitácie, pretože majú značný vplyv na to, akým spôsobom by sa mali interpretovať
a ďalej používať výsledky výskumu, resp. štúdie. Vo všeobecnosti je kvantitatívny
výskum silný napr. vo veľkosti vzorky, ale ide viac po povrchu v rámci danej témy,
zatiaľ čo kvalitatívny výskum ide tematicky viac do hĺbky, ale vždy so značne
limitovanou vzorkou.
Ak by smemali poskytnúť konkrétnu radu k tomu, ako túto časť článku uchopiť
a spísať, povedali by sme, že je dobré uvažovať v troch bodoch. Po prvé – o kvalite
vzorky danej štúdie, po druhé – o kvalite informácie, a po tretie – o kauzalite.
Pri prvom bode uvažujeme napr. o tom, či bola vzorka v našej štúdii dostatočne
reprezentatívna, dostatočne široká a rozmanitá. Alebo naopak, či v nej neprevládali
niektoré skupiny respondentov, napr. viac mužov ako žien, resp. či v našej vzorke
úplne nechýbali niektoré skupiny respondentov, napr. konkrétna veková kategória,
alebo konkrétna socio-ekonomická skupina. A následne je dôležité sa zamyslieť, k
akému skresleniu mohlo tým pádom v rámci našej štúdie dôjsť.
V druhom bode uvažujeme o zdrojoch informácií, ktoré sme používali. Je
dôležité popísať, z akých databáz sme čerpali informácie, prípadne či boli alebo neboli
niektoré dáta dostupné. Taktiež, či sme používali / nepoužívali viacero techník a
metód zberu dát, a či nástroje, ktoré sme pri zbere dát používali boli validizované.
Dôležité je aj to, akým spôsobom boli dáta analyzované a interpretované a ako sme
napr. zabezpečili elimináciu sociálne žiaducich odpovedí, či objektivitu výskumného
tímu, ap. Pri tomto bode je tiež dôležité si uvedomiť, že môže byť veľký rozdiel v tom,
či prezentujeme tzv. tvrdé dáta (hard data), alebo tzv. seba-posudzujúce dáta (self-
reported data).
Pri treťom bode, kauzalite, uvažujeme o tom, či sme schopní na základe našich
výsledkov vyvodzovať kauzálne závery. Inými slovami, či to, čo som na základe
svojich výsledkov schopná popísať je existujúci vzťah, resp. súvislosť medzi dvomi
200premennými alebo či som skutočne schopná dospieť k záveru, že jedna vec spôsobuje
druhú. V tomto bode je tiež dobré sa zamyslieť, či nám dizajn našej štúdie umožňuje
generalizáciu (zovšeobecnenie) výsledkov.
Takýmto spôsobom, v týchto troch bodoch je možné v článku odprezentovať
silné a slabé stránky štúdie, ktoré dávajú čitateľovi ešte lepší vhľad do problematiky a
súčasne reviewerom naznačujú, že autorský kolektív je dostatočne korektný a
výsledky svojej štúdie interpretuje so zreteľom na limitácie.
15.8 Ako sa inšpirovať?
Ak sa chcete inšpirovať v tom, ako písať články naozaj dobre, inšpirujte sa kvalitnými
článkami v kvalitných časopisoch. Berte si príklad z toho najlepšieho, čo existuje. Nie
len obsah článku, ale aj forma akou je tento obsah podaný ovplyvňuje to, či bude
článok publikovaný, prípadne v akom časopise ho na publikovanie príjmu. Skúste si
vybrať dva časopisy s rôznou kvalitou a z každého z nich si vyberte jeden článok. Tieto
dva články podrobte analýze a porovnajte ich. Môže ísť o akúkoľvek oblasť výskumu,
ale dve muchy jednou ranou zabijete, ak sa zameriate na články, ktoré súvisia s vašou
témou.
Všímajte si napríklad štylistiku. Vedecký štýl písania sa vyznačuje vecnosťou,
presnosťou a používaním špecifickej terminológie pre danú oblasť. Text má pevnú
štruktúru, obsahovo jasne oddelené odseky, v ktorých je sústredená informácia, ktorú
chceme komunikovať. Môžete si všímať nakoľko je text "uprataný" alebo naopak
chaotický a nakoľko jasne je odkomunikovaná teória a výsledky, či sa autori držia
jasnej línie, alebo zachádzajú do rôznych detailov, ktoré nie sú až tak podstatné.
Skúmajte tiež relevantnosť referencií. Autori a autorky kvalitných článkov si
dávajú záležať na tom, čo a ako citujú. Ak si overíte referencie, ktoré uvádzajú, môžete
sa veľa naučiť o tom, ako to robiť a ako to nerobiť. Ak pod danou referenciou len ťažko
hľadáte, na čo vlastne autori v danom článku odkazovali, je to problém.
Detaily sú dôležité. Gramatické chyby, chybný preklad, chýbajúce údaje,
odkazy a podobne môžu zbytočne znížiť vaše šance na publikovanie inak možno
kvalitného výskumu.
20115.9 Ako urobiť prehľadné tabuľky a grafy?
Tabuľky a grafy sú neodmysliteľnou súčasťou odborného článku, ale vytvorenie
prehľadných a zrozumiteľných tabuliek nie je jednoduché. Každá analýza si vyžaduje
odlišné prezentovanie výsledkov, teda príslušných koeficientov. Aj tu odporúčame
inšpirovať sa tabuľkami v článkoch na podobnú tému. Autori, ktorí publikovali
podobné analýzy, za nás už vyriešili spôsob, ako vytvoriť celkom prehľadnú tabuľku.
Vždy ale musíme zohľadniť špecifiká našich vlastných analýz. Ak v nich máme nejaké
koeficienty navyše, nesmieme ich opomenúť len preto, že ich autor, ktorým sme sa
inšpirovali, neuvádzal. Ak napríklad chcete prezentovať výsledky regresií, pozrite si
hlavne, akým spôsobom sa stratifikujú výsledky pre podskupiny a ako sa prezentujú
výsledky rôznych hierarchických regresných modelov.
Do tabuliek vyberáme len podstatné informácie. V tabuľkách nemusí byť
všetko, čo sme vyskúmali a analyzovali. Mali by tam byť hlavne výsledky súvisiace s
hypotézami, alebo výskumnými otázkami. Ideálne je mať v článku dve obsahovo
odlišné tabuľky. Samozrejme ich môže byť aj viac, ale nemali by sme to nepreháňať.
Prvá tabuľka je tabuľka deskriptívna. V tejto tabuľke uvádzame rôzne údaje, ktoré
charakterizujú výskumnú vzorku (rôzne počty respondentov v stanovených
kategóriách, pomery a percentá pre celý súbor a podskupiny, v prípade kontinuálnych
premenných priemerné hodnoty a štandardné odchýlky pre celý súbor a pre
podskupiny). V deskriptívnej tabuľke zvykneme uvádzať aj signifikanciu rozdielov
medzi podskupinami (chi-kvadrát, t-test, u-test, a pod.).
Druhá tabuľka by mala byť zameraná na výsledky analýz, ktoré demonštrujú
vzťahy medzi premennými za pomoci rôznych koeficientov a hlavne signifikancie,
teda p-hodnoty. Väčšinou ide o výsledky lineárnej alebo logistickej regresie a
podobných analýz. Dôležitá je prehľadnosť, teda prezentovanie len tých podstatných
koeficientov v prehľadne znázornených modeloch v poradí premenných podľa ich
pridávania do analýz s uvedením zmeny daných koeficientov. Pre samotné vytváranie
tabuliek odporúčame Excel. Tabuľky sa v tomto programe dajú dobre formátovať a
graficky upravovať, hlavne pridávaním horizontálnych či vertikálnych
línií. V
prípade odbornej publikácie používame výlučne horizontálne línie a vertikálnym
líniám sa vyhýbame. V Exceli vytvorenú tabuľku si následne skopírujeme do
202programu Word. Veľmi dôležité je dávať si v tabuľkách pozor na chyby v číslach pri
ich prepisovaní. Pre väčšinu zahraničných časopisov si dávame pozor aj na to, aby na
desatinných miestach boli bodky a nie čiarky.
Čo sa týka grafov, tak v odborných časopisoch grafy používame skôr
výnimočne, a to hlavne, keď chceme demonštrovať nejaký veľmi dôležitý vzťah. Ak
je to možné, snažíme sa voliť radšej tabuľky, pretože tabuľka na malom mieste
obsahuje viac informácií ako graf. Graf nám zaberá zbytočne veľa miesta a komunikuje
oveľa menej informácií ako tabuľka. Grafy volíme skôr na posteroch alebo
powerpointových prezentáciách a keď už si máme vybrať typ grafu, tak preferujeme
Box-ploty pre kontinuálne premenné, alebo stĺpcové grafy s chybovými úsečkami.